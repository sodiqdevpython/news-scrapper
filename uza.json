{
  "source": "uza.uz",
  "posts": [
    {
      "title": "Urgut ekstremal turizm turlari o‘tkaziladigan joyga aylantiriladi",
      "url": "https://uza.uz/oz/posts/urgut-ekstremal-turizm-turlari-otkaziladigan-joyga-aylantiriladi_718604",
      "published_at": "2025-05-10 17:56",
      "content": "Festival ochilishida Samarqand viloyati hokimi vazifasini bajaruvchi Adiz Boboyev so‘zga chiqib, ishtirokchilarga omad tiladi va ekstremal turizm turlarini ommalashtirish, xorijiy va mahalliy sayyohlar sonini oshirish maqsadida Urgut doimiy ekstremal turizm turlari o‘tkaziladigan joyga aylantirilishini ta’kidladi. Ikki kun davom etadigan festivalda o‘nga yaqin davlatdan 100 nafar ishtirokchi qatnashyapti. Festival dasturidan paraplan shoulari va musobaqalari, gastronomik ko‘rgazmalar, konsertlar, milliy o‘yinlar va qiziqarli musobaqalar o‘rin olgan. G‘. Hasanov, A. Isroilov (surat), O‘zA muxbirlari",
      "category": [
        "Turizm"
      ],
      "image_url": [
        "https://cdn.uza.uz/2025/05/10/17/56/kh7b72zqaXw8xyDBiMA9bla1Pq8wpTDC_normal.jpg"
      ],
      "type": "gazeta"
    },
    {
      "title": "Superliga: Bugun peshqadamlar maydonga tushadi",
      "url": "https://uza.uz/oz/posts/superliga-bugun-peshqadamlar-maydonga-tushadi_718589",
      "published_at": "2025-05-10 15:02",
      "content": "Dastlabki bahsda Superliganing 19 ochko bilan peshqadami bo‘lgan OKMK jamoasi safarda \"Qo‘qon-1912\" klubiga qarshi bahs olib boradi. Ushbu o‘yin soat 18:00 da boshlanishi belgilangan. Kechki dasturda esa Toshkentda \"Jar\" stadionida \"Paxtakor\" hamda \"Buxoro\" jamoalari o‘zaro to‘qnash keladi. Bellashuv soat 20:15 da start oladi. Mazkur juftlikning tarixiy statistikasi ham e’tiborga molik: \"Paxtakor\" va \"Buxoro\" shu kungacha 60 bor to‘qnash kelishgan. Shulardan 44 ta o‘yin \"Paxtakor\" foydasiga hal bo‘lgan, 7 ta uchrashuvda esa \"Buxoro\" g‘alaba qozongan. Qolgan 9 bahsda durang qayd etilgan. Umumiy to‘plar nisbati — 136:38, \"Paxtakor\" foydasiga. Bugungi kunning markaziy uchrashuvi Qarshi shahrida bo‘lib o‘tadi. Superliganing ikkinchi pog‘onasida joylashgan amaldagi chempion \"Nasaf\" soat 19:00 da \"Bunyodkor\"ni qabul qiladi. Bu bahs turnir jadvalidagi holatga jiddiy ta’sir ko‘rsatishi mumkin. \"Bunyodkor\" g‘alaba qozongan taqdirda ochkolari 18 taga yetib, \"Nasaf\" bilan tenglashadi. Natija, shuningdek, OKMK uchun ham ahamiyatli bo‘lib, raqiblarining ochko yo‘qotishi ularning yetakchilikni mustahkamlashiga yordam beradi. \"Nasaf\" va \"Bunyodkor\" Oliy liga doirasida 36 marta maydonda uchrashgan. Ushbu bahslardan 15 tasida \"Bunyodkor\", 7 tasida esa \"Nasaf\" g‘alaba qozongan. Qolgan 14 uchrashuvda durang natija qayd etilgan. O‘tgan mavsumda bu jamoalar o‘rtasidagi ikki bellashuv 0:0 va 2:2 hisoblarida yakunlangandi. To‘plar nisbati esa — 48:34, \"Bunyodkor\" foydasiga. Eslatib o‘tamiz, 9-tur doirasidagi kecha bo‘lib o‘tgan o‘yinlarda \"Dinamo\" o‘z maydonida \"Surxon\"ni 1:0 hisobida, \"Neftchi\" esa safarda \"Andijon\" ustidan 2:0 hisobida zafar quchdi. Javohir Toshxo‘jayev, O‘zA",
      "category": [
        "Sport"
      ],
      "image_url": [
        "https://cdn.uza.uz/2025/05/10/15/01/oExVngDo0iKxyJhsqjWyERwZnWGIqWs5_normal.jpg"
      ],
      "type": "gazeta"
    },
    {
      "title": "Qahramonlarbor, xotiraabadiy",
      "url": "https://uza.uz/oz/posts/qahramonlarbor-xotiraabadiy_718572",
      "published_at": "2025-05-10 14:26",
      "content": "Partiya g‘oyalari, maqsad va vazifalari mohiyatida hamisha o‘tganlar ruhiga ehtirom ko‘rsatish, tiriklarni qadrlash insoniylikning oliy qadriyatlaridan biri ekanligi tarannum etib kelinadi. Xotira – bu qadr. Xotira – bu tarix. Xotira bu – ibrat. Zotan, kechagi kunimiz ulug‘larini yod etish, xalqimiz kelajagi yo‘lida jonini fido qilgan insonlarni xotirlash bugungi kunimizning qadriga yetishga, shukronalikka o‘rgatadi. Mamlakatimizda Ikkinchi jahon urushida qozonilgan g‘alabaning 80 yilligi hamda 9 may – Xotira va qadrlash kuni “Vatan ravnaqi, tinchligi va himoyasi yo‘lidagi qahramonlik unutilmaydi” shiori ostida keng nishonlanmoqda. O‘zLiDeP Qoraqalpog‘iston Respublikasi Kengashi va xalq deputatlari Nukus shahar Kengashi deputatlari, “Yoshlar qanoti” a’zolari  Nukus shahri “Amudaryo” mahalla fuqarolar yig‘inida yashovchi yuz yoshni qarshi olgan  Ikkinchi jahon urushi faxriysi Qadirbay ota Narmanovning xonadonida bo‘ldi. Partiya faollari faxriy otaxon bilan dildan suhbatlashib, uning hayot yo‘li, urush yillaridagi mashaqqatli damlari, jangovar xizmatlari haqidagi hikoyalarini katta qiziqish bilan tingladi. Samimiy suhbat davomida o‘tgan kunlar xotirasi, bugungi tinch va farovon hayotimiz, yoshlarning baxtli yashashi uchun qilingan ishlar haqida iliq so‘zlar aytildi. – Har yili Xotira va qadrlash kuni arafasida Ikkinchi jahon urushi qatnashchilari, front orti fidoyilari holidan xabar olish partiyamiz an’anasiga aylangan. Bu kun, nafaqat urushda jonbozlik ko‘rsatgan qahramonlarni yodga olish, balki ularning fidokorona xizmatlarini qadrlash, yoshlarga vatanparvarlik ruhini singdirish uchun ham muhimdir, –deydi xalq deputatlari Nukus shahar Kengashi deputati Iristi Quttimuratova. Darhaqiqat, Qadirbay otaning hikoyalari tarixiy haqiqatni o‘zida mujassam etgan bo‘lib, ularda jasorat, matonat va sabr-toqatning yorqin namunasini ko‘rish mumkin. Bu kabi suhbatlar, faxriylarga ko‘rsatilgan e’tibor va hurmat yoshlarga ruhiy tayanch, kuch-quvvat bag‘ishlab, ularni Vatanga, o‘z yurtiga fidoyilik bilan xizmat qilish ruhida tarbiyalaydi. Dovud Abibullayev, O‘zA muxbiri.",
      "category": [
        "Jamiyat"
      ],
      "image_url": [
        "https://cdn.uza.uz/2025/05/10/14/25/ocUaxhyRr75yUpIYogMiEj5q4MVg0djn_normal.jpg"
      ],
      "type": "gazeta"
    },
    {
      "title": "Mardlik va jasorat unutilmaydi",
      "url": "https://uza.uz/oz/posts/mardlik-va-jasorat-unutilmaydi_718570",
      "published_at": "2025-05-10 14:24",
      "content": "Ta’kidlanganidek, bu kabi uchrashuvlarning nafaqat tarixiy xotirani jonlantirish, balki yosh avlod qalbida vatanparvarlik, tinchlik, hamjihatlik va sadoqat tuyg‘ularini kuchaytirishdagi ahamiyati katta. Mehmonlar o‘zlarining boy hayotiy tajribalari, jang maydonidagi og‘ir damlar, safdosh do‘stlari bilan bog‘liq voqealar, xizmat yillarida duch kelgan turli sinovlar, shuningdek, mustaqillik bergan imkoniyatlar  xususida gapirib berdi. Ayniqsa, ular o‘rtasidagi birdamlik va har qanday sharoitda bir-biriga ko‘rsatilgan yordami bugungi yoshlar uchun chinakam hayot sabog‘i bo‘ladi. Tadbirda filial talabalari tomonidan Vatan, tinchlik va jasorat mavzularida tayyorlangan she’riy va musiqiy chiqishlar namoyish etildi. Mehmonlarga esdalik sovg‘alari topshirildi. Filial rahbariyati, mehmonlar va faol talaba-yoshlar Nukus shahridagi “Motamsaro ona” haykali poyiga gulchambarlar qo‘yib, Vatan ozodligi yo‘lida kurashib o‘tganlarning xotirasini yodga oldi. Shundan so‘ng ko‘rkam “Vatanparvarlar bog‘i”da joylashgan harbiy texnikalar bilan tanishuv o‘tkazilib, ularning jangovar qudrati, yaratilish tarixi va qurollanishdagi maqsadi atroflicha tushuntirib berildi. Ta’kidlash joiz, Ikkinchi jahon urushida Qoraqalpog‘iston xalqi urush boshlanganida birinchilardan bo‘lib 24 ming 500 nafari frontga otlandi. 4 ming 932 ta ot va 1 ming 419 dona avtomashina frontga yuborildi. 1943 yil 21 sentyabrida esa frontga yo‘llanma olganlarning soni 43 ming 636 nafarni tashkil etgan. “Vatanparvarlar bog‘i”dagi “Xotira uyi”dan o‘rin olgan ota-bobolarimiz jasorati haqidagi ma’lumotlar, urush yillari davriy nashrlarda chop etilgan maqola va ocherklar, yozilgan xatlarning nusxalari va boshqa ma’lumotlar yoshlarda katta taassurot qoldirdi. Dovud Abibullayev, O‘zA muxbiri",
      "category": [
        "Jamiyat"
      ],
      "image_url": [
        "https://cdn.uza.uz/2025/05/10/14/23/rE8yyxAkvpzccbDWDnoSHspTQyvOyCQu_normal.jpg"
      ],
      "type": "gazeta"
    },
    {
      "title": "Yurakdan chiqib, qalblarda saqlanayotgan asarlar hikmati...",
      "url": "https://uza.uz/oz/posts/yurakdan-chiqib-qalblarda-saqlanayotgan-asarlar-hikmati_718567",
      "published_at": "2025-05-10 13:30",
      "content": "Sen yetim emassan, tinchlan, jigarim, Quyoshday mehribon Vataning – onang, Zaminday vazminu Mehnatkash, mushfiq Istagan narsangni tayyorlaguvchi Xalq bor – otang bor. Cho‘chima, jigarim... Mazkur so‘zlar inson qalbiga nimasi bilan yaqinligi va yupatuvchanligini hech o‘ylab ko‘rganmisiz? Bu jimgina,  xotirjam umr kechirayotgan jamiyatdagi inson qalbiga ham mash’um kunlar,  urush to‘zonlari-yu talo-tuplardan omon qolgan,  ammo o‘z jigarlarini yo‘qotib,  umidsizlikka tushgan ko‘zlarni eslatadi.  Ularning yuraklarini his etib,  tarix zarvaraqlariga muhrlash uchun qalb insonining shijoati kerak.  Mana shunday vazifani esa,  og‘ir davrlarni o‘z ko‘zlari bilan ko‘rib, tuyg‘ularida aks ettirishga jazm etgan adib va shoir G‘ofur G‘ulom bo‘ldi. Adibning kechinmalari avvalo o‘z boshidan o‘tkazgan kunlariga tayanib ulg‘aygan bo‘lsa,  ikkinchi tomondan hamyurtlarining davr fojialariga munosabati bilan shakllanib bordi. 1903 yilning 10 may kuni Toshkentda, deqhonlar oilasida tug‘ilgan G‘ofur G‘ulomning otasi savodxon, o‘zbek va tojik mumtoz adabiyotini o‘qigan, rus tilini bilgan va she’rlar ham yozgan. Uning uyiga Muqimiy, Furqat, Asiriy, Xislat va boshqa shoirlar kelib turgan. Bunday muhit esa o‘z-o‘zidan so‘zi o‘tkir,  qalbi sinchkov yigitning shakllanishiga asos bo‘lib boravergan. 1916 yilning kuzida G‘ofur o‘qishga kiradi. Onasining vafotidan so‘ng (otasi avvalroq vafot etgan), u ishlashga majbur bo‘lgan. Ko‘plab kasblarda o‘zini sinab ko‘rgach, u nihoyat, matbaaga harf teruvchi bo‘lib ishga kiradi, so‘ngra, pedagogik kurslarda tahsil oladi. 1919 yildan 1927 yilgacha u o‘qituvchi, maktab direktori, Ma’naviyat uyushmasi ishchilari raisi bo‘lib ishlaydi, bolalar uyini tashkil etishda faol ishtirok etadi. 1923 yildan esa uning adabiy faoliyati boshlanadi. She’rlar, dostonlar, ocherklar, hajviy hikoyalar va qissalari gazeta va jurnallarda chop etila boshlaydi. 1923 yil yozilgan “Feliks farzandlari” she’rida yetim bolalar haqida gapirarkan, unda yozuvchi o‘z hayotini ifodalaydi. “Maorif va o‘qituvchi” oynomasida esa “Go‘zallik qayerda” nomli ikkinchi she’ri nashr qilinali. Birin-ketin she’riy to‘plamlari bosmadan chiqadi: “Dinamo”, “Xitoy suratlari”, “Biz sizlar bilan tirikmiz”, “Jonli qo‘shiqlar”, “Sizga”, “Sovg‘a”, “Tong qo‘shig‘i”, “Qo‘qon” dostoni va boshqalar. G‘afur G‘ulomning 30-yil boshlarida yozilgan she’rlarida yangi shakllarga burilish seziladi, bunga mumtoz rus tilini o‘rganashi ham muhim darajada ta’sir ko‘rsatgan. Bundan tashqari, sanoatning o‘sishi, Turksib temir yo‘l magistralining qurilishi kabi uning ona yurtida sodir bo‘layotgan ajoyib o‘zgarishlarni ta’riflash uchun yangi lug‘at boyligi, yangi she’riy bo‘yoqlar, yangi ohang va vazn talab etilgan. “Dinamo” (1931), “Tirik qo‘shiqlar” (1932) — yosh shoirning yo‘nalishi yorqin namoyon bo‘lgan birinchi she’riy to‘plamlari. “Netay” (1930), “Yodgor” (1936), “Shum bola” (1936-1962) qissalari va “Shariat nayranglari” (1930), “Mening o‘g‘rigina bolam” (1965) hikoyalarida chinakam xalq qahramonlari, milliyligimiz tavsirlangan. O‘zbekiston Fanlar akademiyasi akademiki G‘ofur G‘ulom “Navoiy va bizning davr” (1948), “Folklordan o‘rganaylik” (1939) tadqiqotlarini, “Jaloliddin dramasi haqida” (1945), “Muqimiy” (1941) maqolalarini yaratgan. O‘z davrining dolzard asari yosh avlodni tarbiyalashdagi qudratli kuch haqida so‘zlovchi “Yo‘ldosh” dostoni bo‘lgan. Shu o‘rinda G‘ofur G‘ulomning \"Shum bola\"  asarini eslab o‘tmaslik mumkin emas. Aslida og‘riqli kunlarni hajvga o‘rab, aks ettira olish mahorati jihatdan adibga teng keladigani bo‘lmagan, desak,  mubolag‘a bo‘lmaydi.  Bir asarda dard,  hikmat,  haqiqat,  tarix va hajvni jamlash hamda uni xalqqa munosib tarzda yetkazishga undovchi kuch faqat iste’dodlardagina bo‘ladi. O‘zbek adabiyoti mana shunday adiblar mahorati bilan boy ekaniga shubha yo‘q. \"Shum bola\" asari asosida olingan filmni qayta-qayta ko‘rib ham zerikmaslikning sababi ham shunda.  Unda jumladan shum bola sifatida talqin qilingan Qoravoyning bola qalbi aslida ulg‘ayib bo‘lganini ko‘rib,  beixtiyor o‘sha zamon va insonlar toifaidan boxabar bo‘lasan. Shum bola filmda shunday jumlalarni qalb bilan aytganiga alohida guvoh bo‘lish mumkin: \"Men yetimning haqini yeb ketmoqchimisiz?\"  \"Birovga to‘hmat qilish — gunoh,  tag‘in bilmadim\". Filmda shuningdek,  domla rolini o‘ynagan mahoratli aktyor Ergash Karimovning so‘zlari esa hajvga o‘ralgan,  hikmatni anglatgandek bo‘ladi:  \"Donishmandlar tanho yashashadi,  tentaklar esa bir-biriga suyanishadi\". Unda domlaning shum bola qalbiga singdirgan so‘nggi so‘zi esa:  \"O‘qigin, odam bo‘lasan, mana meni aytdi,  deysan,  o‘qigin\".  Xo‘sh,  mana hikmat qaysi davrga va qay bir insonga asqatmaydi deysiz? Bugun O‘zbekistondagi Islom sivilizatsiyasi markazida XX asr o‘zbek adabiyoti namoyandalari qatorida G‘afur G‘ulom hayoti va ijodi ham o‘rganilmoqda. Ayni kunlarda Alisher Navoiy nomidagi Davlat adabiyot muzeyi ilmiy xodimlari tomonidan adibning hayoti va ijodi o‘rganilib,  ekspozitsiyaga mos jihatlar saralanmoqda.  Markaz tomonidan tuzilgan yana bir ilmiy guruh a’zolari esa G‘afur G‘ulom uy muzeyidagi ijodkorning shaxsiga doir eksponatlar markaz muzeyida namoyish etilishi bo‘yicha muzokaralar olib borilmoqda,  deyiladi Islom sivilizatsiyasi markazi ma’lumotida. Darhaqiqat, G‘ofur G‘ulomning asarlari va hikmatini bugunimiz va avlodlarimiz uchun ham mayoq sifatida o‘rganib borishimiz, insoniy tuyg‘ularimizni va o‘zaro oqibatni saqlashda muhim ahamiyatga egadir. Abdulaziz RUSTAMOV,  O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/10/13/29/hu8kV0DJ68ZLlbcvnP1MCD57y2YSkz3J_normal.jpg"
      ],
      "type": "gazeta"
    },
    {
      "title": "Shaxmat: Shamsiddin Vohidov Osiyo chempionati yetakchisi bilan kuch sinashadi",
      "url": "https://uza.uz/oz/posts/shaxmat-shamsiddin-vohidov-osiyo-chempionati-yetakchisi-bilan-kuch-sinashadi_718562",
      "published_at": "2025-05-10 13:03",
      "content": "3-turda jamoamizning yetakchi shaxmatchilaridan biri Shamsiddin Vohidov qora donalarda Xalqaro shaxmat federatsiyasi (FIDE) kengashi bayrog‘i ostida ishtirok etayotgan rossiyalik Aleksey Grebnev bilan durang o‘ynadi. Muhiddin Madaminov esa eronlik Daneshvar Bardeyaga yutqazib qo‘ydi. Ushbu g‘alaba evaziga Bardeya 3 ochko jamg‘arib, musobaqaning yakka peshqadamiga aylandi. Hozirgi vaqtda 15 nafar shaxmatchi, jumladan Shamsiddin Vohidov ham 2,5 ochko bilan Bardeyani ta’qib qilmoqda. Bugun, 10 may kuni bo‘lib o‘tadigan 4-turda Vohidov oq donalarda aynan turnir yetakchisi Daneshvar Bardeyaga qarshi bahs olib boradi. Ayollar o‘rtasidagi musobaqada esa 3 ochkodan to‘plagan 5 nafar shaxmatchi turnir jadvalining yuqori qismida bormoqda. Hamyurtimiz Afro‘za Hamdamova qo‘shimcha ko‘rsatkichlarga ko‘ra, 4-o‘rinni egallab turibdi. Uning navbatdagi raqibi — mo‘g‘ulistonlik Bat-Yerdene Mungunzu bo‘ladi. Bundan tashqari, Gulruhbegim Tohirjonova indoneziyalik Monika Chelsiye bilan, Nodira Nodirjonova rossiyalik Mariya Yakimovaga qarshi, Guldona Karimova esa hindistonlik Svati Chate bilan kuch sinashadi. Ularning har biri musobaqada 2 ochkoga ega. Mazkur nufuzli musobaqada 34 davlatdan 260 nafardan ortiq shaxmatchi ishtirok etmoqda. Chempionat 16 mayga qadar davom etadi. Eslatib o‘tamiz, umumiy mukofot jamg‘armasi 80 ming AQSH dollarini tashkil qiluvchi chempionatda kuchli o‘nlikka kirgan erkak shaxmatchilar joriy yil 31 oktyabrdan 27 noyabrgacha Hindistonda o‘tadigan Jahon kubogiga yo‘llanma oladi. Ayollar o‘rtasida sovrindor bo‘lgan ikki nafar shaxmatchi esa 5-29 iyul kunlari Gruziyaning Batumi shahrida bo‘lib o‘tadigan Jahon kubogida ishtirok etish huquqiga ega bo‘ladi. T.Ro‘ziyev, O‘zA",
      "category": [
        "Sport"
      ],
      "image_url": [
        "https://cdn.uza.uz/2025/05/10/13/02/mc7NpiVzrAhmv42Y2XtotzY6qY8pttbs_normal.jpg"
      ],
      "type": "gazeta"
    },
    {
      "title": "Muhriddin Tilovov Ostonada qozog‘istonlik dzyudochini mag‘lub etdi",
      "url": "https://uza.uz/oz/posts/muhriddin-tilovov-ostonada-qozogistonlik-dzyudochini-maglub-etdi_718560",
      "published_at": "2025-05-10 13:01",
      "content": "-66 kg vazn toifasida bahs olib borgan Tilovov dastlabki saralash bosqichida italiyalik raqibini ishonchli tarzda mag‘lub etdi. Guruh bosqichida esa neytral maqomda ishtirok etayotgan Ramazon Abdullayevga imkoniyatni boy bergach, bronza medali uchun kurashish imkonini qo‘lga kiritdi. O‘tish jangida u mahalliy dzyudochi — qozog‘istonlik Baurjan Narbayevni g‘alaba uchun ruhiy ustunlikka ega bo‘lganiga qaramay, mag‘lubiyatga uchratdi. Yakunda 3-o‘rin uchun bahsda Tilovov xitoylik Ziyang Syue ustidan ham g‘alaba qozonib, musobaqaning bronza medalini qo‘lga kiritdi. Hozircha umumjamoa hisobida Fransiya, Germaniya va Xitoy terma jamoalari yetakchilik qilayotgan bo‘lsa, O‘zbekiston 1 ta bronza medali bilan kuchli o‘nlikdan joy egallab turibdi. Bugun, 10 may kuni musobaqaning ikkinchi kuni doirasida erkaklar o‘rtasida -73 va -81 kg, ayollar o‘rtasida esa -63 va -70 kg vazn toifalarida bahslar bo‘lib o‘tadi. O‘zbekiston nomidan tatamiga Asadbek Norbo‘tayev, Muhammadyahyo Muhammadjonov, Nodirbek Mavlonberdiyev, Sevinch Isoqova va Shirinjon Yo‘ldosheva chiqishadi. 44 davlatdan 358 nafar dzyudochi ishtirok etayotgan nufuzli musobaqa 11 maygacha davom etadi. T.Ro‘ziyev, O‘zA",
      "category": [
        "Sport"
      ],
      "image_url": [
        "https://cdn.uza.uz/2025/05/10/13/00/oYLbXX0WFFWq0WIzb0IQGBr4FOfXhL5H_normal.jpg"
      ],
      "type": "gazeta"
    },
    {
      "title": "Turkiyalik mutaxassislar Buxoroga keldi",
      "url": "https://uza.uz/oz/posts/turkiyalik-mutaxassislar-buxoroga-keldi_718557",
      "published_at": "2025-05-10 12:03",
      "content": "Ta’kidlash joiz, joriy yilning yanvar oyida Buxoro viloyatidan bir qator shifokor-mutaxassislar Turkiyaga xizmat safari bilan tashrif buyurdi. U yerda yetakchi tibbiyot muassasalari rahbarlari bilan foydali muloqotlar olib borildi. Ushbu hamkorlik asosida yaqin kunlarda yana 10 nafar yuqori malakali shifokor Turkiyada malaka oshirish dasturlarida ishtirok etadi. Yil yakuniga qadar esa ushbu imkoniyat 100 nafardan ziyod tibbiyot xodimiga nasib etadi. Mazkur hamkorlikning huquqiy asoslarini mustahkamlash maqsadida 2024 yil dekabrda Sog‘liq bilimlari universiteti hamda Buxoro viloyati sog‘liqni saqlash boshqarmasi o‘rtasida hamkorlikka oid memorandum imzolangan edi. Hujjatda tibbiyot kadrlarni tayyorlash, malaka oshirish, ilmiy-tadqiqot faoliyat va klinik amaliyotda tajriba almashish ko‘zda tutilgan. Mehmonlar Bahouddin Naqshband majmuasini ham ziyorat qildi. Yurtimizda yashagan avliyo va allomalar Islom olamida alohida e’zozlanadi. Buyuk ajdodimiz Bahouddin Naqshband ana shunday siymolardan biridir. Mehmonlarga uning hayoti, islom dini rivojiga qo‘shgan ulkan hissasi, “Ko‘ngling Allohda, qo‘ling mehnatda bo‘lsin” degan g‘oyaning mazmun-mohiyati haqida so‘zlab berildi. Majmuada so‘nggi yillarda amalga oshirilgan bunyodkorlik ishlari hamda ziyoratchilar uchun yaratilgan sharoitlar tanishtirildi. Mehmonlar “Buxara Varnet” O‘zbekiston-Turkiya qo‘shma korxonasida ham bo‘ldi. Ta’kidlash lozimki, ilgari bu yerda faqat issiqxona bo‘lgan bo‘lsa, endilikda uning yonida o‘quv markazi, laboratoriya hamda issiqxonalar uchun konstruksiyalar ishlab chiqaruvchi korxona tashkil etilgan. Qolaversa, bu yerda hozirda sayyohlar uchun ham xizmat ko‘rsatish yo‘lga qo‘yilgan bo‘lib, zamonaviy botanika bog‘i hozirda mehmonlar bilan gavjum. Delegatsiya a’zolari Buxoroning tarixiy obidalari va qadamjolarini ham ziyorat qildi. Zarif Komilov, Tohirjon Istatov (surat), O‘zA muxbirlari.",
      "category": [
        "Jamiyat"
      ],
      "image_url": [
        "https://cdn.uza.uz/2025/05/10/12/02/OTH4tAlCyX6L4AcBpZ6ZSHurK8A0uYHN_normal.jpg"
      ],
      "type": "gazeta"
    },
    {
      "title": "Murojaatlar qog‘ozlarda qolib ketmasligi lozim",
      "url": "https://uza.uz/oz/posts/murojaatlar-qogozlarda-qolib-ketmasligi-lozim_718555",
      "published_at": "2025-05-10 12:00",
      "content": "O‘zbekiston Respublikasi Prezidentining Buxoro viloyatidagi Xalq qabulxonasi mudiri Xolmurod Bahronov amalga oshirilgan ijobiy ishlar va kamchilik kelgusidagi rejalar haqida o‘z fikrlarini билдир ди. Viloyat aholisidan kelib tushgan aliment undirish, bolalar nafaqasi, ish bilan ta’minlash, muhtojlarga bir martalik moddiy yordam, tabiiy gaz hisoblagichini sozlash va o‘rnatish, ish haqi to‘lash va boshqa masalalardagi murojaatlarning 3 021 tasi ijobiy hal etilishi ta’minlandi. Shuningdek, vazirlik va idoralar rahbarlari, viloyat, tuman va shahar tashkilotlari rahbarlari tomonidan o‘tkazilgan sayyor qabullar davomida 3 127 nafar aholining roziligiga erishildi. Amalga oshirilgan tizimli chora-tadbirlar natijasida Davlat rahbari nomiga yo‘llangan murojaatlar soni 2024 yilning mos davriga nisbatan 41 foizga kamayishiga erishildi. И жобий ishlar bilan bir qatorda kamchiliklar ham bor, albatta. Tahlillarga ko‘ra, har ming nafar aholiga kelib tushgan o‘rtacha murojaatlar soni Olot (9 ta), Qorako‘l (8 ta) va Qorovulbozor (7 ta) tumanlari hamda Buxoro va Kogon shaharlarida (7 tadan) yuqoriligicha qolmoqda. Jami murojaatlarning 50 foizi Buxoro shahar (2 070 ta), G‘ijduvon (1 671 ta) va Qorako‘l (1 369 ta) tumanlari aholisidan kelib tushgan. Fuqaroning ishtirokisiz uning nomiga kredit va kafillik rasmiylashtirilganligi, uy-joyni ta’mirlash uchun kredit, haydovchilik guvohnomasini olishdagi muammolar, tabiiy gaz hisoblagichining nosozliklari, sud qarorlari ijrosi, sodir etilgan jinoyat haqida xabar, yer maydonini davlat zaxirasiga qaytarib olish, jinoyat ishi qo‘zg‘atish rad etilganligidan norozilik, sudda fuqarolik ishlarini ko‘rishda davlat bojidan ozod etish kabi mazmundagi murojaatlarga ko‘plab duch kelinmoqda. Shu bilan birga oliy ta’limda o‘quv jarayoni, o‘quv ishlari, mahalliy hokimliklar faoliyatidan norozilik, ijtimoiy ta’minot xodimi xatti-harakatlari, tabiiy gaz iste’moli uchun to‘lovlar va qarzdorlik, hokim yordamchisidan chorva mollari uchun tavsiyanoma olish bo‘yicha ham murojaatlar soni keskin oshgan. Murojaatlarda ko‘tarilgan masalani yakuniy hal qilish choralari ko‘rilmaganligi, ularni o‘rganish davomida fuqaro roziligi ta’minlanmaganligi natijasida 1 596 ta takroriy murojaat, shuningdek,  davlat xizmatchilari faoliyati va xatti-harakatlari bilan bog‘liq 1 194 ta murojaat kelib tushgan. Xalq qabulxonalari tomonidan o‘tkazilgan o‘rganish hamda tahlillarda aniqlangan kamchiliklar va qonun buzilishi holatlarni bartaraf qilish yuzasidan davlat organlari va tashkilotlariga 51 ta taqdimnoma, 43 ta taklif hamda xalq deputatlari Kengashlariga 14 ta axborot, shuningdek, murojaatlarda ko‘tarilgan muammolarni bartaraf qilish yuzasidan 192 ta ko‘rsatma kiritildi. Kiritilgan hujjatlarga asosan, kamchiliklar bartaraf qilinishi bilan bir qatorda, davlat organlari va boshqa tashkilotlarning 47 nafar xodimi ogohlantirildi, 7 nafar xodimiga nisbatan “hayfsan”, 2 nafar xodim oylik ish haqidan jarimaga tortildi, 6 nafar xodim egallab turgan lavozimidan ozod etildi va 1 nafar xodim ma’muriy javobgarlikka tortildi. Yurtimizda inson omili yuqori darajada turishi hech kimga sir emas. Har bir insonning hayot ekan tashvishi, muammosi bor, albatta. Muammolar girdobida yashash oqibatida esa turli ko‘ngilsiz hodisalar kelib chiqishi esa bor haqiqat. Hayot uchun bir bor berilgan imkoniyatdan foydalanishga mazmunli va xotirjam yashashga har bir fuqaroning to‘laqonli huquqi bor. Jamiyatda o‘z o‘rniga ega bo‘lish, muammolarsiz, shukronalik bilan yashashi uchun avvalo, murojaatlar, raqamlar tahlili qog‘ozlarda qolib ketmasligiga erishmoq lozim. Bu borada esa o‘zini shu yurt farzandi deb sanagan inson vijdonan mehnat qilishga va kuyunchak bo‘lishga astoydil harakat qilishi kerak. Suhbatni O‘zA muxbiri Zarif Komilov yozib oldi.",
      "category": [
        "Jamiyat"
      ],
      "image_url": [
        "https://cdn.uza.uz/2025/05/10/11/59/TS6wyvoCpzFwy1fOECv7KR8ouYz2xGJV_normal.jpg"
      ],
      "type": "gazeta"
    },
    {
      "title": "Yosh taekvondochilarimiz jahon chempionatidagi ishtirokini boshladi",
      "url": "https://uza.uz/oz/posts/yosh-taekvondochilarimiz-jahon-chempionatidagi-ishtirokini-boshladi_718585",
      "published_at": "2025-05-10 12:00",
      "content": "Chempionatning ilk kunida to‘rt nafar yosh vakilimiz medallar uchun dayanga chiqadi. 37 kg vazn toifasida Sultonbek Nabiyev ilk jangini amerikalik Nataniyel Nikulayga qarshi o‘tkazadi. 61 kg vazn toifasida esa Biloliddin Sharofiddinov dastlab Julio Alvares (Ekvador) va Medhat Ahmet (Misr) o‘rtasidagi bahs g‘olibiga qarshi kuch sinashadi. Qizlar o‘rtasidagi bellashuvlarda 29 kg vazn toifasining 1/16 final bosqichida Malika Ro‘ziyeva neytral maqomdagi sportchi Bazena Chubarava bilan, 44 kg vazn toifasida esa Yelezaveta Li yana bir neytral taekvondochi Yelizaveta Bistrovaga qarshi jang qiladi. Mazkur vazn toifalarida g‘oliblar va sovrindorlar bugungi kungi natijalarga ko‘ra aniqlanadi. Javohir Toshxo‘jayev, O‘zA",
      "category": [
        "Sport"
      ],
      "image_url": [
        "https://cdn.uza.uz/2025/05/10/15/00/IPpV0p3dwPErSJdIAwsk6pPc3GtSChLk_normal.jpg"
      ],
      "type": "gazeta"
    },
    {
      "title": "Agrar sanoatdan industrial sanoatga jadal o‘tayotgan hudud",
      "url": "https://uza.uz/oz/posts/agrar-sanoatdan-industrial-sanoatga-jadal-otayotgan-hudud_718550",
      "published_at": "2025-05-10 11:34",
      "content": "Joriy yil 5 may kuni O‘zbekiston Respublikasi Prezidenti Shavkat Mirziyoyev boshchiligida Sirdaryo viloyatida qishloq xo‘jaligini zamonaviy yondashuvlar asosida rivojlantirish bo‘yicha yig‘ilish o‘tkazildi. Mazkur yig‘ilishda tumanlarda amalga oshirilgan manzilli o‘rganishlar asosida mavjud holat tahlil qilinib, qator istiqbolli loyihalar, taklif va rejalar ko‘rib chiqildi. Yig‘ilishda qishloq xo‘jaligida resurslardan samarali foydalanish, hosildorlikni oshirish va eksportbop mahsulotlar yetishtirish masalalariga alohida e’tibor qaratildi. Sirdaryo viloyati ko‘plab sohalar bilan birga, qishloq xo‘jaligi salohiyati yuqori hudud hisoblanadi. Asosiy ekin maydonlari Sirdaryo daryosi va yirik kanallar atrofida joylashgan. Viloyat bo‘yicha umumiy suv tarmoqlari uzunligi 4 000 kilometrdan ortiqni tashkil etadi, shundan faqatgina «O‘ng tarmoq» kanali uzunligi 607 kilometrga teng. Aholisi mehnatsevar, qishloq xo‘jaligi infratuzilmasi esa nisbatan rivojlangan. Yig‘ilishda ekinlarni joylashtirishda yerlarning tuproq-iqlim xususiyatlarini chuqur hisobga olish, cho‘l hududlarda hosildorlikni oshirish bo‘yicha takliflar ilgari surildi. Jumladan, sug‘oriladigan maydonlarda bug‘doy, sabzavot va kartoshkaning intensiv navlarini joriy etish, suv resurslarini tejash, ekin almashinuvi tizimini yo‘lga qo‘yish orqali samaradorlikni oshirishga qaratilgan chora-tadbirlar ishlab chiqilmoqda. Sirdaryo viloyati qishloq xo‘jaligiga innovatsion yondashuvlarni tatbiq etish bo‘yicha mamlakatda ilg‘or o‘rinlardan birini egallab kelmoqda. Masalan, so‘nggi 8 yil ichida tomchilab sug‘orish texnologiyasi ommalashtirilib, u «fermer maktabi» tajribasi sifatida boshqa hududlarga tarqatildi. Viloyatda mavjud suv inshootlari bosqichma-bosqich ta’mirlanmoqda. Yaqin ikki yilda 20 ming gektar yer maydonini qayta qishloq xo‘jaligi muomalasiga kiritish rejalashtirilmoqda. Shuningdek, oziq-ovqat xavfsizligini ta’minlash borasida Guliston, Oqoltin va Boyovut tumanlarida umumiy 9 ming gektar maydonda 3 ta yirik chorvachilik majmuasini ishga tushirish, 7 ming gektarda esa ilg‘or agrotexnologiyalar asosida paxta yetishtirish loyihasi amalga oshiriladi. Viloyatda 10 ming gektar bog‘ va tokzor mavjud bo‘lib, ulardan 5,5 ming gektarida eski navlar va agrotizimlar qo‘llaniladi. Bu esa meva-sabzavot mahsulotlarining bozor talablari va eksport salohiyatiga mos emasligiga olib kelmoqda. Shu sababli 2 ming gektar bog‘ni zamonaviy, eksportbop navlar bilan yangilash, qolgan maydonlarni esa bozorbop mahsulot yetishtirishga ixtisoslashtirish ko‘zda tutilmoqda. Joriy yilda «O‘ng tarmoq» tumanlararo kanalining 607 kilometrlik qismi to‘liq rekonstruksiya qilinib, raqamli boshqaruv tizimiga o‘tkazilishi belgilangan. Ushbu loyiha natijasida 35–40 foizgacha suv tejalishi, 27 ming gektar ekin maydonining suv bilan ta’minoti sezilarli darajada yaxshilanishi kutilmoqda. Bu esa hosildorlikka bevosita ta’sir ko‘rsatadi. Taqdimotda oziq-ovqat xavfsizligini ta’minlashda Sirdaryo viloyatining tutgan strategik o‘rni alohida e’tirof etildi. Hududda agroklimatik sharoitlarning qulayligi, agrar innovatsiyalarni tez joriy qilish imkoniyati va zamonaviy texnologiyalar asosida ishlab chiqarish hajmini oshirish ehtimoli yuqori baholandi. Shu munosabat bilan innovatsion agrotizimlarni keng joriy qilish, ilmiy asoslangan fermerlik modelini rivojlantirish zarurligi qayd etildi. Bu esa aholi farovon turmushi uchun muhim asos bo‘lib xizmat qiladi. Shu o‘rinda qayd etadigan bo‘lsak, Sirdaryo viloyatining tashqi savdo aylanmasi 2025 yilning yanvar oyida 52,1 mln. AQSH dollarini tashkil etdi. Eksport hajmi 21,3 mln AQSH dollariga teng bo‘lgan, import hajmi 30,8 mln. AQSH dollariga yetgan. 2025 yilning yanvar mart oylari yakunlariga ko‘ra, Sirdaryo viloyatida aholi jon boshiga hisoblangan yalpi hududiy mahsulot hajmi 6 092,1 ming so‘mni tashkil etdi. Bu raqamlar o‘z-o‘zidan bo‘lmagan. Barchasining zamirida hudud bo‘yicha belgilangan vazifalarning asosli ekani va ularning ijrosiga ishtiyoq bilan kirishilayotgani yotibdi, desak, adashmagan bo‘lamiz. Sherzod Qurbonov, Toshkent davlat iqtisodiyot universiteti xodimi, ekspert",
      "category": [
        "Jamiyat"
      ],
      "image_url": [
        "https://cdn.uza.uz/2025/05/10/11/34/pEB8zZmf9qCBLTdLI8UYDesDH5qaMP20_normal.jpg"
      ],
      "type": "gazeta"
    },
    {
      "title": "Nodirbek Abdusattorov Buxarestda kuchli raqiblar bilan bellashmoqda",
      "url": "https://uza.uz/oz/posts/nodirbek-abdusattorov-buxarestda-kuchli-raqiblar-bilan-bellashmoqda_718546",
      "published_at": "2025-05-10 11:06",
      "content": "O‘zbekistonlik xalqaro grossmeyster Nodirbek Abdusattorov musobaqaning 2-turida oq donalarda amaldagi jahon chempioni Gukesh Dommarajuga qarshi bahs olib borib, durang natijaga erishdi. 3-turda esa Nodirbek qora donalarda hindistonlik iqtidorli shaxmatchi Rameshbabu Praggnanandhaaga qarshi o‘ynab, afsuski, imkoniyatni boy berdi. Bugun, 10 may kuni bo‘lib o‘tadigan 4-turda hamyurtimiz yana qora donalarda o‘yin o‘tkazadi — bu safar u amerikalik kuchli shaxmatchi Fabiano Caruanaga qarshi bahs olib boradi. Musobaqa jami 9 turdan iborat bo‘lib, 16 mayga qadar davom etadi. T.Ro‘ziyev, O‘zA",
      "category": [
        "Sport"
      ],
      "image_url": [
        "https://cdn.uza.uz/2025/05/10/11/05/42Ntg68x3C3ZPevPkOAOqz3cBLO80pCv_normal.jpg"
      ],
      "type": "gazeta"
    },
    {
      "title": "Kitob o‘zlikni topib beruvchi mayoqdir!",
      "url": "https://uza.uz/oz/posts/kitob-ozlikni-topib-beruvchi-mayoqdir_718543",
      "published_at": "2025-05-10 10:51",
      "content": "Bu kitobda butun umrini sud tizimiga bag‘ishlagan, hayotda qanchalik g‘am, qanchalik alam va hasrat bo‘lsa, ularning hammasini ko‘rib, nafaqat ko‘rib, balki mardonavor yengib o‘tgan, tom ma’nodagi MATONATLI AYOL, mashhur sudya Umsin Astonovaning ibratli hayoti haqida batafsil hikoya qilinadi. Bu ayol eng murakkab va qiyin damlarda qariyb 30 yil davomida Forish tumani sudi raisi lavozimida halol-pok ishlab elu xalqning mehrini qozonadi. Biz yashayotgan zaminda inson qadrini ulug‘lash, uning izzat-hurmatini joyiga qo‘yish kabi qadriyatlar ming yillardan buyon bizga yo‘ldosh bo‘lib kelmoqda. Ayniqsa, Yangi O‘zbekiston jamiyatida bu qadriyat amaliy tus oldi. Davlatimiz rahbarining bevosita tashabbuslari bilan keksalarimizni, piru badavlat insonlarimizni ulug‘lash, ularning izzat-ikromlarini joyiga qo‘yish hayotimizning ajralmas bir qismiga aylangani hayotiy haqiqat. Dinimiz doimo insonlarni bir-biriga yaxshilik qilishga buyuradi. Xususan, go‘daklar, ayollar va keksalarga yanada ko‘proq e’tibor qaratishga chaqiradi. Keksalarning borligi ulkan baxtdir. Ularning duolari tufayli Alloh bizlarni turli ofatlardan saqlaydi. Payg‘ambarimiz SAV shunday deganlar: “Agar oralaringizda munkillagan qariyalar, o‘tlab yurgan jonzotlar va emizikli chaqaloqlar bo‘lmaganda edi, boshingizga balolar oqib kelardi”. Keksalar bu hayotning boyigan, tajriba va bilim bilan to‘lgan insonlaridir. Ularni qadrlash, ularga ehtirom ko‘rsatish va yoshlarga o‘rnak bo‘lish ularning ishonchini qozonishning eng muhim yo‘lidir. Keksalarning tajribalaridan foydalanish, ular bilan munozaralar olib borish yosh avlodning bilim doirasini kengaytirishga yordam beradi. Keksalarning umr yo‘lini, xatti-harakatlarini yoshlarga yetkazish, ularning hayotdan qanday saboq olishganini ko‘rsatish muhim ahamiyatga ega. Tarix faqatgina dunyodan o‘tgan kishilarning qilgan ishlarini gapirish, ularni yod etishdangina iborat emas. Oramizda o‘zida katta tarixni jamlagan, o‘tmishi ne-ne kitoblarga jo bo‘lguvchi yurtdoshlarimiz ham oz emas. Keksalik gashtini surib yonimizda yashayotgan, hayotiy tajribalari va donishmandliklari bilan atrofdagilarga kuch-quvvat berayotgan kishilar ham talaygina. Ularning olayotgan har bir nafasi, aytayotgan har bir gapi bugungi yoshlar uchun katta ibrat maktabidir. Shu ezgu niyatlarni hayotga yanada chuqurroq tatbiq etish maqsadida Sudyalar oliy kengashi bugungi kunda nuroniylik gashtini surib shogirdlariga tirgak bo‘layotgan sud-huquq tizimining fidoyilari hayotidan hikoya qiluvchi kitoblarni nashr etish orqali ularning ibratli hayotlarini keyingi avlodlarga o‘rnak qilib ko‘rsatishni o‘z oldiga maqsad qilib qo‘ygan va bu borada qator ishlarni amalga oshirib kelmoqda. Bugun 95 bahorni qarshilayotgan Umsin Astanovaning hayoti, mehnat faoliyati haqiqatdan kishilarga o‘rnak bo‘lgilik. Chunki, umrining asosiy qismini sudyalikdek qiyin, mas’uliyatli va sharafli sohaga bag‘ishlagan bu insonning o‘tmishi kelajagi yorug‘ bo‘lishni xohlagan, o‘z kasbida izzat-ikrom topishni o‘ylagan har bir inson uchun, har bir sudya uchun katta ibrat maktabidir. Kitob muallifi qahramoni hayotini hikoya qilar ekan, uning boshidan o‘tkazgan azob-uqubatlarini, mashaqqatli qismatini va alaloqibat mehnati sabab erishgan martabayu rutbasini ishonarli tarzda ifodalab bergan. Aniqrog‘i, o‘quvchi ko‘z oldiga marjondek tizib qo‘ygan. “Onam bilan 4-5 kilometr uzoqlikda cho‘lga chiqib o‘tin yig‘ardik. Bir amallab kovul, saksovul, shuvoq topib kelardik. Qornim juda och bo‘lganligi uchun onam qo‘shnilarnikiga non pishirishga ketsa, uning tezroq qaytib kelishini intizorlik bilan kutardim. Ba’zan eshikning kichkina teshigidan onamning yo‘liga ko‘z tikib o‘tirardim qo‘lida non bormi-yo‘qmi, deb. Sababi, ayrimlar agar o‘tin o‘zlaridan bo‘lsa, o‘sha yarimta nonni ham bermas edi. Bunday kunlarni hech bandaga ko‘rsatmasin...” Bu kabi kishi qalbini o‘rtaydigan hayotiy hikoyalar kitobda ko‘p o‘rinlarda uchraydi. Bu bilan birovning mashaqqatli o‘tmishini shunchaki aytish emas, aksincha,  bunday holatlardan ibrat olish, xulosa chiqarish ko‘zda tutilgan. Negaki, hozir emin-erkin, to‘qchilik zamonida yashayapmiz. Bugun qahatchilikni, yo‘qchilikni boshidan o‘tkazgan kishilar oramizda qolmadi hisob. Bugunning odami uchun bir burda nonga zor bo‘lish yoki o‘zi xohlagan kiyimni kiya olmaslik ertakdagidek gap. Ammo, to‘qlikka sho‘xlik, deganlaridek nafsini jilovlay olmayotganlar, birovlarning mulkiga ko‘z olaytirayotganlar, ikkilanmasdan korrupsiyaga qo‘l urayotganlar ham oramizda topiladi. Sud tizimida qariyb yarim asr faoliyat ko‘rsatgan inson sifatida bunday nokaslarga men “Matonatli ayol qissasi” kitobini o‘qib chiqishni tavsiya etgan bo‘lardim. Birovlarning oyog‘iga bolta urish ilinjida yurmasdan, mana shunday ezgulikka undaydigan kitoblarni mutolaa qilish insonni nurli manzillarga yetaklashi, shubhasizdir... Turkum qilib nashr etilayotgan mana shu kabi kitoblar nafsini tiyolmayotgan sudyalar uchun emdori (profilaktika) vazifasini o‘tash maqsadida chop etilyapti. Yuqorida kitoblarning inson ma’naviyatiga ta’siri borasida fikr yuritdik. Bu xayrli ishlarni amalga oshirish ham katta savob amallardan ekanligi bor haqiqat. Chunki, mana shunday kitoblar orqali o‘zligini topayotgan, asl o‘zaniga qaytayotgan insonlar ko‘p. Mutolaa qilgan inson bir yomon fikridan qaytdimi, bir yaxshi xislatni o‘zlashtirdimi, demak, o‘sha kitob o‘z vazifasini qaysidir ma’noda uddalagan hisoblanadi... Ubaydulla Mingboyev, O‘zbekistonda xizmat ko‘rsatgan yurist",
      "category": [
        "Jamiyat"
      ],
      "image_url": [
        "https://cdn.uza.uz/2025/05/10/10/50/uwDn9UWzb08sxSYpW1SDoXWozO9LXXvw_normal.jpg"
      ],
      "type": "gazeta"
    },
    {
      "title": "O‘zbekiston XIX Venetsiya me’morchilik biyennalesida",
      "url": "https://uza.uz/oz/posts/ozbekiston-xix-venetsiya-memorchilik-biyennalesida_718541",
      "published_at": "2025-05-10 10:48",
      "content": "Yil osha tashkil etiladigan ushbu nufuzli anjumanda beshinchi bor ishtirok etayotgan mamlakatimiz vakillari bu gal “Ko‘zlarni qamashtiruvchi yog‘du” nomli loyiha taqdim etishdi. Pavilonda namoyishga qo‘yilgan, me’morchilik, ilm-fan, zamonaviy san’at va barqaror rivojlanish in’ikosi uyg‘unlashgan ashyo va buyumlar o‘zbek modernizmi merosi haqida tasavvur beradi. Qayd etish kerak, loyihadan quyosh energiyasi sohasidagi eng yirik tadqiqot debochasi — akademik Sodiq Azimovning ilmiy merosi ham o‘rin olgan. — Ayvonimiz O‘zbekistonning Venetsiya biyennalesi xalqaro me’morchilik ko‘rgazmasidagi uchinchi ishtirokini ifodalaydi, — deydi Madaniyat va san’atni rivojlantirish jamg‘armasi raisi Gayane Umerova. — Ijodkorlarimiz majmuada O‘zbekistonning barqaror, istiqbolga yo‘naltirilgan keng ko‘lamli ishonchi, intilishini aks ettirishga harakat qilgan. Respublikamizning atrof-muhit barqarorligi va peshqadam innovatsiyaga sodiqligi ham ta’kidlangan. Ishonchimiz komilki, Milan, Sharja va Toshkentdagi turkum ko‘rgazmalarning mantqiy davomi sifatida “Ko‘zlarni qamashtiruvchi yog‘du” diyorimizning me’moriy va ilmiy merosi – g‘oyalar va tamaddunlar mangu chorrahasi tavsifi bilan jahon miqyosidagi hamkorlikka munosib hissa qo‘shadi. \"Venetsiyadagi O‘zbekiston\"ga akademiklar, san’atshunos olimlar qiziqish bildirmoqda, juda ko‘p mehmonlar, sayyohlar kiryapti. Milliy ko‘rgazmamiz 23 noyabrga qadar san’at ishtiyoqmandlarini chorlab turadi. Behruz Xudoyberdiyev, O‘zA",
      "category": [
        "Madaniyat"
      ],
      "image_url": [
        "https://cdn.uza.uz/2025/05/10/10/47/aAy6gMMDOIhvswnhYDwvlUnEnntTGn5Z_normal.jpg"
      ],
      "type": "gazeta"
    },
    {
      "title": "Faol xotin-qizlar sog‘lom turmush tarzini velomarafonda targ‘ib qildi",
      "url": "https://uza.uz/oz/posts/faol-xotin-qizlar-soglom-turmush-tarzini-velomarafonda-targib-qildi_718539",
      "published_at": "2025-05-10 10:47",
      "content": "Velomarafonda tumandagi mahallalarda yashaydigan pedagog, tibbiyot xodimasi, uy bekasi va boshqa faol xotin-qizlar yagona maqsad yo‘lida birlashib, sog‘lom avlod tarbiyasida jamiyatimiz gultojlarining o‘rni beqiyos ekanini keng namoyish etdi. Xotin-qizlar o‘rtasida sportga bo‘lgan qiziqishni yanada oshirib, oilaviy qadriyatlarni mustahkamlashga qaratilgan musobaqa ishtirokchilari sog‘lom turmush tarzini targ‘ib qildi. Sog‘lom raqobat va ko‘tarinki kayfiyatda o‘tgan bellashuv g‘oliblari musobaqa tashkilotchilarining esdalik sovg‘alari bilan taqdirlandi. Xolmo‘min Mamatrayimov, O‘zA muxbiri",
      "category": [
        "Jamiyat"
      ],
      "image_url": [
        "https://cdn.uza.uz/2025/05/10/10/46/U5iuSnAbCg55XnrHBhl2MJ4UOqQSgla1_normal.jpg"
      ],
      "type": "gazeta"
    },
    {
      "title": "Samarqanddagi qaysi inshootni bunyod etishda Hindistondan olib kelingan to‘qson besh fildan foydalanilgan?",
      "url": "https://uza.uz/oz/posts/samarqanddagi-qaysi-inshootni-bunyod-etishda-hindistondan-olib-kelingan-toqson-besh-fildan-foydalanilgan_718536",
      "published_at": "2025-05-10 10:35",
      "content": "1399 yil (bundan 626 yil oldin) – yakshanba kuni muqaddas ramazon oyining to‘rtinchisida Amir Temur Bibixonim Jome masjidiga poydevor qo‘ydi va qurilishning borishini shaxsan kuzatib turdi. Sohibqiron Hindistondagi yurish paytida: agar Samarqandga salomat qaytib borsam, bir Jome masjidi qurdiraman, deb niyat qilib qo‘ygan edi. Shuning uchun Samarqandga keliboq masjid qurishni buyurdi. 10 mayda masjid loyihasi chizib tayyorlandi hamda Fors, Ozarboyjon va Hindistondan keltirilgan ikki yuz toshtarosh usta ishni o‘sha kuniyoq boshlab yubordi. Besh yuz kishi tosh kesish uchun toqqa yuborilgan edi. Tog‘dan tosh keltirish uchun Hindistondan olib kelingan to‘qson besh fildan foydalanildi. Mamlakatda ma’lum bo‘lgan barcha me’morlar va hunarmandlar ishga mashg‘ul edi. Har ishning boshiga bir shahzoda bilan bir bek muhassil qilib tayinlangan edi, aftidan, bu mansabdagi kishi shu ishni moddiy ta’minlovchi bo‘lgan. 1875 yil (bundan 150 yil oldin) – Toshkentda Rossiya Davlat bankining o‘lka bo‘limi o‘z faoliyatini boshladi. Turkiston o‘lkasida Davlat bankining bo‘limini ochishga Rossiya imperatori Aleksandr II 1874 yil 23 dekabrda ruxsat bergan edi. U O‘zbekiston tarixidagi birinchi zamonaviy bank muassasasi hisoblanadi. 1880 yil (bundan 145 yil oldin) – Xislat taxallusi bilan ijod qilgan shoir va tarjimon, o‘zbek mumtoz adabiyotining so‘nggi namoyondalaridan biri Haybatullaxo‘ja Orifxo‘ja o‘g‘li tavallud topdi (vafoti 1945 yil). U 1908–1909 yillarda Navoiy ijodini mutolaa qilib, “Farhod va Shirin” hamda “Layli va Majnun” dostonlarining soddalashtirilgan nasriy nusxalarini tayyorlagan va o‘z hisobidan nashr etgan. 1903 yil (bundan 122 yil oldin) – O‘zbekiston xalq shoiri, O‘zbekiston Fanlar akademiyasi akademigi G‘afur G‘ulom tavallud topdi (vafoti 1966 yil). Yurtimizda 2003 yilda shoir tavalludining 100 yilligi keng nishonlandi. G‘afur G‘ulom, vafotidan so‘ng, 2000 yilda “Buyuk xizmatlari uchun” ordeni bilan mukofotlangan. 1909 yil (bundan 116 yil oldin) – aktyor va kinorejissyor, O‘zbekiston xalq artisti Yo‘ldosh A’zamov tavallud topdi (vafoti 1985 yil). U rejissyor sifatida 1958 yilda “Maftuningman”, 1969 yilda “O‘tgan kunlar”, 1973 yilda “Mehrobdan chayon” (“Zulmatni tark etib…”) kabi filmlarni yaratdi. 1920 yil (bundan 105 yil oldin) – matematik olim va jamoat arbobi, O‘zbekiston Fanlar akademiyasi akademigi Sa’di Sirojiddinov tavallud topdi (vafoti 1988 yil). O‘rta Osiyo mutafakkirlarining ilmiy merosini o‘rganishda, O‘rta Osiyo, ayniqsa, O‘zbekiston uchun yuqori malakali matematik mutaxassislar tayyorlashda Sa’di Sirojiddinovning xizmatlari katta. U vafotidan so‘ng, 2002 yilda “Buyuk xizmatlari uchun” ordeni bilan mukofotlangan. 1928 yil (bundan 97 yil oldin) – tariximizda birinchi o‘zbek aktrisasi sifatida nom qoldirgan Tursunoy Saidazimova 17 yoshida Buxorodagi gastrol safari chog‘ida o‘z turmush o‘rtog‘i tomonidan vahshiyona o‘ldirildi. Taqdir taqozosi bilan uning hayoti fojiali yakun topdi. Tursunoy 1911 yilda Toshkentda tug‘ilgan. U o‘n to‘rt yoshida havaskorlar truppasiga qo‘shiladi. O‘sha vaqtda respublika hukumati o‘zbek teatrining keyingi taraqqiyotini o‘ylab aktyorlarni saboq olish maqsadida Moskvaga yuboradi. Shu tariqa u 1924–1927 yillarda Moskva o‘zbek drama studiyasida o‘qiydi. 1927 yildan O‘zbek drama truppasida aktrisalik faoliyatini boshlaydi. Uning bu faoliyati bor-yo‘g‘i bir yil davom etdi. 1937 yil (bundan 88 yil oldin) – kinooperator, rejissyor Hotam Fayziyev dunyoga keldi. U “Sen yetim emassan”, “Toshkent non shahri”, “O‘tgan kunlar”, “Chimildiq” kabi filmlarga operatorlik qildi. U 1999 yilda “El-yurt hurmati” ordeni bilan mukofotlangan. 1939 yil (bundan 86 yil oldin) – biotexnolog olim, O‘zbekiston Fanlar akademiyasi akademigi Asqar Xolmurodov tavallud topdi (vafoti 1997 yil). U “Kornik” deb ataladigan biologik preparatni kashf etgan. 1942 yil (bundan 83 yil oldin) – Toshkent shahridagi 115-maktab o‘quvchilari O‘zbekistonning barcha maktab o‘quvchilariga murojaat qilib, Leningrad va Leningrad viloyati bolalariga sovg‘alar va mablag‘lar to‘plash ishiga faol qo‘shilishga chaqirdilar. Maktab o‘quvchilari ikki kun ichida 7 ming so‘mlik oziq-ovqat, o‘quv qo‘llanmalari, adabiyotlar to‘pladilar. Toshkentlik maktab o‘quvchilarining vatanparvarlik tashabbusini respublikadagi barcha maktablarning o‘quvchilari qo‘llab-quvvatladilar. Respublika yoshlari Leningrad bolalariga hammasi bo‘lib 250 tonna oziq-ovqat mahsulotlari, 10 ming juftdan ortiq poyabzal va kiyim, 2 million so‘mdan ortiq pul to‘pladilar va topshirdilar. 1950 yil (bundan 75 yil oldin) – o‘zbek nasrining peshqadam vakillaridan bo‘lgan Said Ahmad “xalq dushmani, aksilsho‘roviy millatchilar guruhi a’zosi, zararli g‘oyalar targ‘ibotchisi” deb ayblanib, Qozog‘istondagi Jezqazg‘an siyosiy mahbuslar lageriga hukm qilindi. Stalin vafotidan so‘ng oqlanib, 1955 yil mart oyida ozodlikka chiqdi. Shu tariqa o‘tgan asrning 50-yillarida ko‘plab ziyolilar singari Said Ahmad ham sobiq tuzum qatag‘oni azoblarini tortdi. 1992 yil (bundan 33 yil oldin) – O‘zbekiston Respublikasi Eron Islom Respublikasi hamda Pokiston Islom Respublikasi bilan diplomatiya munosabatlarini o‘rnatdi. 1993 yil (bundan 32 yil oldin) – O‘zbekiston Respublikasi Vazirlar Mahkamasining “ Amerika Qo‘shma Shtatlarida O‘zbekiston Respublikasining elchixonasini ochish to‘g‘risida ”gi qarori qabul qilindi. 2001 yil (bundan 24 yil oldin) – O‘zbekiston Respublikasi Prezidentining “ O‘zbekiston Respublikasining Kon-metallurgiya sanoati xodimlari kunini belgilash to‘g‘risida ”gi farmoni qabul qilindi. Farmonga binoan may oyining uchinchi yakshanbasi “O‘zbekiston Respublikasining Kon-metallurgiya sanoati xodimlari kuni” etib belgilandi. 2018 yil (bundan 7 yil oldin) – O‘zbekiston Respublikasi Vazirlar Mahkamasining “ O‘zbekiston Respublikasida majburiy mehnatga barham berishga doir qo‘shimcha chora-tadbirlar to‘g‘risida ”gi qarori qabul qilindi. 2019 йи л (bundan 6 yil oldin) – O‘zbekiston Respublikasining “Davlat-xususiy sherikchilik to‘g‘risida”gi Qonuni qabul qilindi. 2022 yil (bundan 3 yil oldin) – O‘zbekiston Respublikasi Vazirlar Mahkamasining “ Surxondaryo viloyatida Ingichka tolali paxtachilik ilmiy-tadqiqot instituti faoliyatini tashkil etish chora-tadbirlari to‘g‘risida ”gi qarori qabul qilindi. 2024 yil (bundan 1 yil oldin) – O‘zbekiston Respublikasi Prezidentining “ Tazyiq va zo‘ravonlikdan jabrlangan shaxslarga ijtimoiy xizmatlar ko‘rsatishni takomillashtirish bo‘yicha qo‘shimcha chora-tadbirlar to‘g‘risida ”gi qarori qabul qilindi. Alisher EGAMBERDIEV tayyorladi, O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/10/10/34/XmRCEiOAWlSWtM8Z32fLRvVo65xlWZ7m_normal.jpg"
      ],
      "type": "gazeta"
    },
    {
      "title": "Futzal: Hal qiluvchi bahsda raqib – Xitoy terma jamoasi",
      "url": "https://uza.uz/oz/posts/futzal-hal-qiluvchi-bahsda-raqib-xitoy-terma-jamoasi_718534",
      "published_at": "2025-05-10 10:33",
      "content": "\"A\" guruhidan ishtirok etayotgan O‘zbekiston milliy terma jamoasi 3-turda musobaqa mezboni — Xitoy terma jamoasiga qarshi maydonga tushadi. Xitoyliklar dastlabki ikki o‘yinda g‘alaba qozonib, guruhdan chiqishni allaqachon kafolatlagan. O‘zbekiston terma jamoasi esa chorak final yo‘llanmasini qo‘lga kiritish uchun bugungi bellashuvda kamida bir ochko qo‘lga kiritishi lozim. Durang natija ham \"play-off\" bosqichiga yo‘l olish uchun yetarli bo‘lishi mumkin. Musobaqa reglamentiga ko‘ra, guruh bosqichida 1 va 2-o‘rinni egallagan jamoalar, shuningdek, eng yaxshi ko‘rsatkichga ega bo‘lgan ikki nafar 3-o‘rin sohiblari chorak finalga yo‘l oladi. Eslatib o‘tamiz, O‘zbekiston terma jamoasi guruh bosqichining ilk turida Xitoy Taypeyi terma jamoasiga 1:6 hisobida imkoniyatni boy bergan bo‘lsa, ikkinchi turda Avstraliyani 3:1 hisobida mag‘lubiyatga uchratdi. Osiyo kubogi bahslari 17 mayga qadar davom etadi. Ushbu turnirda kuchli uchlikdan joy olgan terma jamoalar joriy yilning noyabr oyida Filippinda o‘tkaziladigan ayollar futzali bo‘yicha ilk Jahon chempionati yo‘llanmasini qo‘lga kiritadi. Terma jamoamizga muhim bahsda omad tilaymiz! T.Ro‘ziyev, O‘zA",
      "category": [
        "Sport"
      ],
      "image_url": [
        "https://cdn.uza.uz/2025/05/10/10/33/Jiyzb3l6NWgTweGdieFXuGNiZIskj4Zt_normal.jpg"
      ],
      "type": "gazeta"
    },
    {
      "title": "Og‘ir atletika: Akbar Jo‘rayev va jamoa Osiyo chempionatida Vatan sharafini himoya qilmoqda",
      "url": "https://uza.uz/oz/posts/ogir-atletika-akbar-jorayev-va-jamoa-osiyo-chempionatida-vatan-sharafini-himoya-qilmoqda_718532",
      "published_at": "2025-05-10 10:32",
      "content": "Ushbu nufuzli musobaqada qit’aning 30 ga yaqin davlatidan eng kuchli polvonlar ishtirok etmoqda. O‘zbekiston terma jamoasining 11 nafar vakili mamlakatimiz sharafini himoya qilishga hozirlik ko‘rmoqda. Bugun, 10 may sanasida -67 kg vazn toifasidagi bahslarda yurtimiz nomidan Ho‘sinboy Matrasulov sovrinli o‘rinlar uchun kurash olib boradi. Jiangshandagi bellashuvlarda tajribali sportchilarimiz — Akbar Jo‘rayev, Sharofiddin Amriddinov, Tursunoy Jabborova va Rigina Adashbayeva bilan birga bir qator yosh atletlarimiz ham ilk bor kattalar o‘rtasidagi bu yirik musobaqada o‘z imkoniyatlarini sinab ko‘radi. Ushbu chempionat \"kichik jahon chempionati\" deya e’tirof etilishi bejiz emas. Musobaqa doirasida Osiyo Og‘ir atletika federatsiyasining (AWF) navbatdagi kongressi ham bo‘lib o‘tdi. Unda 2026-yilgi o‘smirlar va yoshlar o‘rtasidagi Osiyo chempionatiga mezbonlik qilish uchun O‘zbekiston eng ko‘p ovoz to‘plab, da’vogar davlatlar orasida peshqadam bo‘ldi. Kongressda O‘zbekiston Respublikasi sport vaziri o‘rinbosari, Osiyo og‘ir atletika federatsiyasi vitse-prezidenti Shaxrillo Mahmudov va AWF ijroiya qo‘mitasi a’zolari ishtirok etib, 40 ga yaqin mamlakat vakillariga mamlakatimizda sport, xususan og‘ir atletikaning rivojlanishi, ushbu yo‘nalishda iqtidorli sportchilarni tayyorlash tizimi haqida ma’lumot berishdi. Musobaqaning dastlabki kunlarida ayollar o‘rtasida 45 va 49 kilogramm, erkaklar o‘rtasida esa 55 kilogramm vazn toifalarida bahslar bo‘lib o‘tdi. Osiyo chempionati 15 mayga qadar davom etadi. T.Ro‘ziyev, O‘zA",
      "category": [
        "Sport"
      ],
      "image_url": [
        "https://cdn.uza.uz/2025/05/10/10/31/8sT9ZxJLQw8R7gY0ZAAxfLpAwB9tWOvj_normal.jpg"
      ],
      "type": "gazeta"
    },
    {
      "title": "11 may kuni yurtimizda kutilayotgan ob-havo ma’lumoti",
      "url": "https://uza.uz/oz/posts/11-may-kuni-yurtimizda-kutilayotgan-ob-havo-malumoti_718530",
      "published_at": "2025-05-10 10:15",
      "content": "Qoraqalpog‘iston Respublikasi va Xorazm viloyatida havo biroz bulutli bo‘ladi, ayrim joylarda o‘zgarib turadi, yog‘ingarchilik bo‘lmaydi. Sharqdan sekundiga 7-12  metr tezlikda shamol esadi. Ayrim joylarda shamolning tezligi chang-to‘zonlari bilan birga sekundiga 13-18 metrgacha kuchayishi mumkin. Kechasi 17-22 daraja iliq, kunduzi 32-37  daraja issiq bo‘ladi. Buxoro va Navoiy viloyatlarida havo biroz bulutli bo‘ladi, ba’zi joylarda o‘zgarib turadi, yog‘ingarchilik bo‘lmaydi. Sharqdan sekundiga 7-12 metr tezlikda shamol esadi. Ba’zi joylarda shamolning tezligi chang- to‘zonlari bilan birga sekundiga 13-18 metrgacha kuchayishi mumkin. Kechasi 15-20 daraja iliq, kunduzi 32-37  daraja issiq bo‘ladi. Toshkent, Samarqand, Jizzax va Sirdaryo вилоятларид а havo biroz bulutli bo‘ladi, ayrim joylarda o‘zgarib turadi, yog‘ingarchilik bo‘lmaydi. Sharqdan sekundiga 7-12 metr tezlikda shamol esadi. Ayrim joylarda shamolning tezligi chang-to‘zonlari bilan birga sekundiga 13-18 metrgacha kuchayishi mumkin. Kechasi 15-20 daraja iliq, kunduzi 30-35 daraja issiq bo‘ladi. Qashqadaryo va Surxondaryo viloyatlarida havo biroz bulutli bo‘ladi, ba’zi joylarda o‘zgarib turadi, yog‘ingarchilik bo‘lmaydi. Sharqdan sekundiga 7-12 metr tezlikda shamol esadi. Kechasi 15-20 daraja iliq, kunduzi 32-37  daraja issiq bo‘ladi. Andijon, Namangan va Farg‘ona viloyatlarida havo o‘zgarib turadi, ba’zi joylarda qisqa muddatli yomg‘ir yog‘ib, momaqaldiroq bo‘lishi mumkin. Sharqdan sekundiga 5-10 metr tezlikda shamol esadi. Kechasi 15-20 daraja iliq, kunduzi 28-33 daraja issiq bo‘ladi. Respublikamizning tog‘li hududlarida havo o‘zgarib turadi,  ayrim joylarda qisqa muddatli yomg‘ir yog‘ib, momaqaldiroq bo‘lishi mumkin. Sel-suv toshqinlari yuzaga kelishi mumkin. Sharqdan sekundiga 7-12 metr tezlikda shamol esadi. Kechasi 10-15, kunduzi 20-25  daraja iliq bo‘ladi. Muhim hodisalar 10-11 may kunlari respublikaning tog‘oldi va tog‘li hududlarida sel-suv toshqin hodisalari yuzaga kelishi mumkin. O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2022/09/09/06/16/MezyqTWNp7CnFrju54inneW4jtLYLW56_normal.jpg"
      ],
      "type": "gazeta"
    },
    {
      "title": "Husanboy ota xonadonida tashkil etilgan kutubxona 12 mingdan ziyod kitob fondiga ega (video)",
      "url": "https://uza.uz/oz/posts/husanboy-ota-xonadonida-tashkil-etilgan-kutubxona-12-mingdan-ziyod-kitob-fondiga-ega-video_718526",
      "published_at": "2025-05-10 09:17",
      "content": "“Ergash ota Sanginov” nomini olgan mazkur kutubxonada 12 mingdan ortiq kitob jamlangan bo‘lib, tashrif buyuruvchilar bu yerda noyob asarlar, tarixiy manbalar va adabiy meros namunalari bilan tanishishi mumkin. [gallery-23195] Shuningdek, kutubxona qoshida Rishton tumani tarixi haqida ma’lumot beruvchi kichik muzey ham faoliyat yuritadi. Ushbu ilm dargohida insonning dunyoqarashini kengaytirish, ma’naviy yuksalishiga xizmat qilishi bilan ahamiyatli. Bunday ziyoli xonadonlar jamiyatning ma’naviy boyligidir. Ular yosh avlodni bilimga, ma’rifatga chorlovchi maktablardir. Muqimjon QODIROV(surat,video),O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/10/09/16/UsouQEeNQC23pqstWz9GO31ElciXNCyO_normal.jpg"
      ],
      "type": "gazeta"
    },
    {
      "title": "Uzum yetishtirishda parkentliklarga teng keladiganlar bormi?",
      "url": "https://uza.uz/oz/posts/uzum-yetishtirishda-parkentliklarga-teng-keladiganlar-bormi_718524",
      "published_at": "2025-05-10 09:15",
      "content": "Bog‘dorchilik, xususan, uzumchilik azaldan xalqmiz farovon yashashini ta’minlab kelgan sohadir. Mamlakatimizda mazkur tarmoqning yangi istiqbollari yil sayin kengaymoqda. Prezidentimizning 2023 yil 3 avgustdagi “2023 – 2026 yillarda uzumchilik va vinochilik sohasini yanada rivojlantirishga qaratilgan chora-tadbirlar to‘g‘risida”gi qarori ham bu borada muhim dasturilamal vazifasini o‘tamoqda. Unga ko‘ra, uzumni yirik maydonlarda, klaster va kooperatsiya usulida yetishtirish orqali sohada qo‘shilgan qiymat zanjirini yaratish, uzumni saqlash, saralash va qayta ishlashni rag‘batlantirish choralari ko‘riladi. Xususan, Parkent tumanida ham iqlim sharoiti, aholi tajribasidan foydalanib, uzum yetishtirish, uni qayta ishlash, tayyor mahsulot ishlab chiqarish bo‘yicha klaster tizimi yo‘lga qo‘yilgan. Bu hudud bog‘bonlarining sa’y-harakatlari bilan yetishtirilgan sifatli mahsulotlar nafaqat ichki bozorlarda, balki xorijda ham xaridorgir. Mutaxassislarning ta’kidlashicha, hozir Parkent bo‘yicha 10,5 ming gektardan ziyod uzumzorlar hamda 6,9 ming gektar bog‘ maydonlari mavjud. Shundan uzum maydonlarining 9,5 ming gektari fermer xo‘jaliklari hissasiga to‘g‘ri keladi. Joriy yil yetishtirilgan 60 ming tonna uzum hosilining 23 ming tonnasi eksportga, 19 ming tonnasi qayta ishlashga, 7 ming tonnasi bozorlar va yarmarkalarga, yana 11 ming tonna ichki iste’molga yo‘naltiriladi. O‘z navbatida uzum mahsulotlari asosan Rossiya Federatsiyasi, Qozog‘iston, Saudiya Arabistoni, Italiya, Afg‘oniston, Ukraina, Belarus, Isroil, Turkmaniston, Moldova, Polsha, Ozarbayjon, Yaponiya, Turkiya, Armaniston, Latviya, Sloveniya davlatlariga eksport qilinmoqda. Shu kunlarda esa tumanning Zarkent hududidagi intensiv bog‘ va tokzorlarda mavsumiy agrotexnik ishlar amalga oshirilmoqda. Toklarning qator oralariga esa tomchilatib sug‘orish texnologiyalari joriy qilingan. O‘z navbatida O‘simliklar karantini va himoyasi agentligi Parkent tuman bo‘limi fitosanitar davlat nazorat inspektori tomonidan tokzorlarda uchraydigan bakterial rak kasalligiga qarshi kurashish bo‘yicha kerakli tavsiyalar berilmoqda. Bu orqali mavsumda yetishtiriladigan hosilning sifatli bo‘lishiga erishiladi. – Oxirgi 7-8 yilda yetishtirilgan uzum hosilini sifatli saqlash va belgilangan muddatlarda ichki va tashqi bozorga chiqarish maqsadida Fermerlar Kengashi qoshida ochilgan jamg‘arma mablag‘lari hisobidan 20 ming tonna sig‘imidagi muzlatgichli omborxonalar qurildi, – deydi Parkent tumani fermerlar kengashi raisi Faxriddin Ruhiddinov. – Joriy yilda ham 5 ta fermerdan shunday omborxona qurish bo‘yicha taklif tushgan. Ularga ham imtiyozli kreditlar asosida qulayliklar yaratishga harakat qilinmoqda. Muhimi mazkur tarmoqda tuman bo‘yicha 10 mingga yaqin oilalar bandligi ta’minlangan. Mazkur tumandagi “Zarkent Nurjahon” fermer xo‘jaligi rahbari Hamidullo Hojiyev ham ko‘p yillardan beri sohadagi yutuqlarga hissa qo‘shib kelmoqda. Hozirgi paytda uning 16 gektar yerida uzumning toifi, Rizamat ota va kishmish kabi navlari parvarishlanmoqda. – Yetishtirgan hosilga avgust oyidan boshlab xaridorlar ko‘payadi, – deydi, “Zarkent Nurjahon” fermer xo‘jaligi rahbari H.Hojiyev. – Sentyabr oyidan terim ishlari boshlanadi. Ortgan hosilni maxsus muzlatgichlarda saqlanadi. Bu jarayonda ham o‘ziga yarasha talablar bor bo‘lib, unga doim amal qilinadi. Qulayligi shundaki mahsulot yetishtiruvchilar birdaniga uzumni sotolmasligi mumkin. Shu sababli muzlatgichlarda saqlanayotgan uzumni istalgan vaqtda bozorga chiqarish mumkin. Hatto, may oyi o‘rtalarigacha uzum mahsulotini topish mumkin. Shu bilan birga, mayiz tayyorlash ham hududda ommalashgan. Uning narxi hozirgi paytda ichki bozorda 50 ming so‘mdan 80 ming so‘mgacha sotilmoqda. Darhaqiqat, mehnat qilgan, tashabbus ko‘rsatgan odam esa to‘kin hayotga erishadi. Parkentliklar uzumchilikdan baraka topgan. Ular tokning bargini, pishgan hosilidan to mayiz qilguncha bo‘lgan jarayonda yaxshi daromad qilishga harakat qiladi. Ayniqsa, shu kunlari tumanga kirib borishingiz bilan yo‘llarning ikki betidagi barq urib o‘sayotgan tokzorlarga qarab, ko‘zingiz quvnaydi. A.Musayev, O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/10/09/12/aPfGFGEBcA9nYuKExOcfj4j9dojTjTZd_normal.jpg"
      ],
      "type": "gazeta"
    },
    {
      "title": "Sadriddin Saidmurodzoda Ayniy (+video)",
      "url": "https://uza.uz/oz/posts/sadriddin-saidmurodzoda-ayniy-video_718522",
      "published_at": "2025-05-10 09:00",
      "content": "Ayniyning “Sudxo‘rning o‘limi”, “Esdaliklar” kitobi manaman degan ulug‘ bir iste’dodning shon-shuhratini jahonga taratish va muallifiga badiiy haykal o‘laroq boqiy yashash qudratiga ega, desa aslo xato bo‘lmaydi. Bunga aniq ishonmoq uchun esa ushbu ikki nodir kitobni jahonning qaysi xalqlari tillarga tarjima qilinganligini xayoldan o‘tkazish kifoya. Ayniyning ilmiy-ijodiy merosini adbiyot, tarix, pedagogik yoki adabiyotshunoslik nuqtai nazaridangina emas, balki tilshunoslik jabhasidan ham baholash lozim bo‘ladi. Ayniyning ulug‘ligi ham, tengsizligi ham ana shunda. Ayniy ilm va ijod uchun tug‘ilganligini bilar, shuning uchun butun kuch-quvvati, qobiliyatini ilm-fan, adabiyot ravnaqiga bag‘ishlagandi. \"Jadidlar — millat qahramonlari\" loyihasining bu galgi soni yozuvchi, olim va jamoat arbobi Sadriddin Saidmurodzoda Ayniyga bag‘ishlanadi. M.Turdaliyeva, A.Ahmedov,O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/10/09/09/ym0QHGW2YJlb9O13gCbUAzHSp6uCcBLe_normal.jpg"
      ],
      "type": "gazeta"
    },
    {
      "title": "Rossiyaga amaliy tashrif yakunlandi",
      "url": "https://uza.uz/oz/posts/rossiyaga-amaliy-tashrif-yakunlandi_718517",
      "published_at": "2025-05-10 04:24",
      "content": "Davlatimiz rahbari Ikkinchi jahon urushidagi G‘alabaning 80 yilligiga bag‘ishlangan tantanali tadbirlarda ishtirok etdi. O‘zbekiston va Rossiya yetakchilarining uchrashuvi bo‘lib o‘tdi. Tadbirlar yakunlangach, Prezidentimiz Toshkentga jo‘nab ketdi. “Vnukovo” xalqaro aeroportida oliy martabali mehmonni Rossiya rasmiylari kuzatib qo‘ydi.",
      "category": [
        "Siyosat"
      ],
      "image_url": [
        "https://cdn.uza.uz/2025/05/10/04/27/dotuarsB2UM5cKpQCMrX8fymhizbb6sk_normal.jpg"
      ],
      "type": "gazeta"
    },
    {
      "title": "“Motamsaro ona” haykali gulchambarlarga burkandi",
      "url": "https://uza.uz/oz/posts/motamsaro-ona-haykali-gulchambarlarga-burkandi_718515",
      "published_at": "2025-05-10 04:06",
      "content": "Tadbirda Qoraqalpog‘iston Respublikasi Jo‘qorg‘i Kengesi va Vazirlar Kengashi, Shimoli-g‘arbiy harbiy okrug qo‘mondonligi, Qurolli Kuchlar tizimiga kiruvchi tuzilmalar, shuningdek, davlat va jamoat tashkilotlari vakillari hamda yoshlar harbiy orkestr sadolari ostida haykal poyiga gulchambarlar qo‘yib, Vatan ozodligi yo‘lida kurashib o‘tganlarning xotirasini yodga oldi. Ta’kidlash joizki, Ikkinchi jahon urushida 66 ming nafar qoraqalpog‘istonlik ishtirok etgan va ulardan 34 ming nafari janggohlarda halok bo‘lgan. Qoraqalpog‘istondan frontga safarbar etilgan 14 ming nafardan ziyod jangchi jangovar xizmatlari uchun davlat mukofotlari – unvon, orden va medallar bilan taqdirlandi. [gallery-23268] Davlatimiz rahbarining O‘zbekiston xalqiga bayram tabrigida ta’kidlanganidek, hech shubhasiz, tinch va farovon hayot posbonlari ulug‘lanadigan ushbu munavvar ayyomda mustaqillik yillarida Vatanimiz ozodligi, xalqimiz osoyishtaligini himoya qilish yo‘lida qahramonlarcha halok bo‘lgan jasur harbiylarimiz xotirasiga hurmat bajo keltirish barchamiz uchun ham qarz, ham farzdir. Yurtimizda Ikkinchi jahon urushida qozonilgan g‘alabaning 80 yilligi hamda 9 may – Xotira va qadrlash kuni “Vatan ravnaqi, tinchligi va himoyasi yo‘lidagi qahramonlik unutilmaydi” shiori ostida keng nishonlanmoqda. Prezidentimizning “Ikkinchi jahon urushida qozonilgan g‘alabaning 80 yilligi hamda Xotira va qadrlash kuniga tayyorgarlik ko‘rish va munosib nishonlash to‘g‘risida”gi qarori ijrosini ta’minlash maqsadida Ikkinchi jahon urushining har bir qatnashchisi va uning oqibatida nogiron bo‘lgan shaxslar, front orti mehnat faxriylari, mustaqillik yillarida xizmat burchini bajarish chog‘ida halok bo‘lgan yoki nogiron bo‘lib qolgan harbiy xizmatchilar va huquqni muhofaza qiluvchi organlar xodimlari hamda ularning oila a’zolariga moddiy va ma’naviy yordam ko‘rsatildi. Tadbirda Qoraqalpog‘iston Respublikasi Jo‘qorg‘i Kengesi raisi Amanbay Orinbayev ishtirok etdi. Dovud Abibullayev, Maqsad Habibullayev (surat), O‘zA.",
      "category": [
        "Jamiyat"
      ],
      "image_url": [
        "https://cdn.uza.uz/2025/05/10/04/05/is8EGmhBqN4PDg2zEwbNsOSUVaGT3mWq_normal.jpg"
      ],
      "type": "gazeta"
    },
    {
      "title": "O‘zbekiston va Rossiya yetakchilari ikki tomonlama munosabatlarning dolzarb masalalarini muhokama qildilar",
      "url": "https://uza.uz/oz/posts/ozbekiston-va-rossiya-yetakchilari-ikki-tomonlama-munosabatlarning-dolzarb-masalalarini-muhokama-qildilar_718512",
      "published_at": "2025-05-10 03:22",
      "content": "Suhbat avvalida davlat rahbarlari G‘alabaning 80 yilligi munosabati bilan bir-birini samimiy qutladilar. O‘zbekiston-Rossiya keng qamrovli strategik sheriklik va ittifoqchilik munosabatlarini yanada kengaytirish va mustahkamlash, shu jumladan Rossiya Prezidentining o‘tgan yil may oyidagi O‘zbekistonga tashrifi davomida erishilgan kelishuvlarni amalga oshirish masalalari ko‘rib chiqildi. Savdo-iqtisodiy va investitsiyaviy hamkorlik sur’atini saqlab qolishga qaratilgan muvofiqlashtirilgan chora-tadbirlarni qabul qilish muhim ekani ta’kidlandi. Iqtisodiyotning ustuvor tarmoqlaridagi loyihalarni tayyorlash va amalga oshirishni jadallashtirish, shuningdek, hududlar o‘rtasidagi kooperatsiya aloqalarini rag‘batlantirishga alohida e’tibor qaratildi. Gumanitar almashinuvlar, eng avvalo, madaniyat, san’at, fan va ta’lim sohalarida samarali bo‘layotgani katta mamnuniyat bilan qayd etildi. O‘zbekiston va Rossiya yetakchilari xalqaro ahamiyatga molik masalalar yuzasidan ham fikr almashdilar.",
      "category": [
        "Siyosat"
      ],
      "image_url": [
        "https://cdn.uza.uz/2025/05/10/03/42/w3jqrT7bMxlfd0vUBTbTgPJ4ivazWLKn_normal.jpg"
      ],
      "type": "gazeta"
    },
    {
      "title": "Shomda yurakni vahima bosishi — fobiya, sabablari, davolash choralari (+video)",
      "url": "https://uza.uz/oz/posts/shomda-yurakni-vahima-bosishi-fobiya-sabablari-davolash-choralari-video_718502",
      "published_at": "2025-05-09 22:06",
      "content": "Statistik ma’lumotlarga ko‘ra, har to‘rtinchi odam hayotida kamida bir marta bu holatni boshidan kechiradi. Demak, bunday holatdagi insonga e’tibor va yordam zarur. Bu gal “Salomat bo‘ling” dasturi orqali biz aynan shu mavzuni mutaxassis bilan muhokama qildik va ushbu holatning sabablari, uning ortida yotgan ruhiy mexanizmlar, eng muhimi — undan qutulish yo‘llari yuzasidan suhbatlashdik. Mazkur holat sizga tanish bo‘lsa, dasturimizni oxirigacha tomosha qiling. M.Eshmirzayeva, D.Yakubov, O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/22/02/czyFuvvte1CtXhn2OTjuDcLGQ0bN7fo5_normal.jpg"
      ],
      "type": "gazeta"
    },
    {
      "title": "Ilmiy salohiyatli yoshlar – yurt kelajagi",
      "url": "https://uza.uz/oz/posts/ilmiy-salohiyatli-yoshlar-yurt-kelajagi_718499",
      "published_at": "2025-05-09 21:59",
      "content": "– Davlatimiz rahbari tomonidan oliy ta’limga qaratilayotgan alohida e’tibor va yaratib berilgan imkoniyatlar natijasida bugungi kunda Qoraqalpog‘istonda 10 ta davlat va 2 ta nodavlat oliy o‘quv yurti faoliyat yuritmoqda, –  deydi Qoraqalpog‘iston Respublikasi Vazirlar Kengashi raisining Yoshlar siyosati, ijtimoiy rivojlantirish va ma’naviy-ma’rifiy ishlar bo‘yicha o‘rinbosari Bayram Otemuratov. – Ularda qariyb 69 mingdan ziyod talaba-yoshga 2 ming nafardan ortiq professor-o‘qituvchi ta’lim bermoqda. Oliy ta’lim muassasalari talaba-yoshlarning ilmiy-innovatsion g‘oyalarini qo‘llab-quvvatlash, ijodiy imkoniyatlarini ro‘yobga chiqarish, ularni muvaffaqiyatli startap loyihalarga aylantirish, bugungi kunda e’lon qilinayotgan “Bo‘lajak olim”, “TechnoWays” texnologik rivojlanish marafoni, “Mirzo Ulug‘bek vorislari” va boshqa tanlovlarda ishtirok etish mezonlari bo‘yicha seminar-treninglar o‘tkazib kelinmoqda. Har yili talaba-yoshlar o‘rtasida ularning startap loyihalari bo‘yicha “Eng yaxshi ixtirochi,” “TechnoWays” texnologik rivojlanish marafoni kabi tanlovlar tashkil etilmoqda. Oliy ta’lim muassasalarida doktorantlar, tayanch doktorantlar va mustaqil izlanuvchilar faoliyatini olib borish uchun Axborot-resurs markazlarida ilmiy adabiyotlar, avtoreferatlar hamda “Scopus”, “Web of Science”, “EBSCO”, “Springer Nature” va boshqa xorijiy ma’lumotlar bazalaridan foydalanish yo‘lga qo‘yilgan. Bu yaratilgan imkoniyatlardan doktorantlar, tayanch doktorantlar va mustaqil izlanuvchilar faol foydalanmoqda. 2023-2024 o‘quv yilida oliy o‘quv yurtlarini jami 698 nafar  nafar magistr bitirgan bo‘lsa, shundan 326 nafari oliy ta’limdan keyingi ta’lim, ya’ni tayanch doktoranturaga o‘qishga qabul qilindi. Bu yilgi o‘quv yilida 1 ming 456 nafar talaba-yoshning bitirishi kutilmoqda. Oliy o‘quv yurtlarida talaba-yoshlarning ilmiy faoliyat bilan shug‘ullanishiga yaqindan ko‘maklashish va ularni qo‘llab-quvvatlash maqsadida tegishli ixtisoslik kafedralari huzurida 289 ta to‘garak tashkil etilgan. 2024 yilda oliy o‘quv yurtida olib borilgan ilmiy-amaliy ishlar natijasida 8 ta patent olingan bo‘lsa, joriy yil boshidan buyon 5 ta patent olindi. Bugungi kunda Berdaq nomidagi Qoraqalpoq davlat universiteti, Ajiniyoz nomidagi Nukus davlat pedagogika instituti, Qoraqalpog‘iston qishloq xo‘jaligi va agrotexnologiyalar instituti, Samarqand davlat veterinariya meditsinasi, chorvachilik va biotexnologiyalar universiteti va Toshkent davlat axborot texnologiyalari universiteti Nukus filiallarida Ilmiy kengashlar tashkil etilgan. Talaba-yoshlar orasida iqtidorli yoshlarni aniqlash, ularni qo‘llab-quvvatlash, shuningdek, moddiy va ma’naviy rag‘batlantirish, talaba-yoshlarning qobiliyatini yanada rivojlantirish maqsadida mutaxassislik fanlari bo‘yicha “Rektor kubogi” olimpiadasi tashkil etilgan. 2024 yilda qoraqalpog‘istonlik 2 nafar talaba “Mirzo Ulug‘bek vorislari” tanlovining respublika bosqichida g‘olib bo‘ldi. Shuningdek, Toshkent axborot texnologiyalari universiteti Nukus filiali Kompyuter injiniringi fakulteti sun’iy intellekt mutaxassisligi 2-kurs talabasi Arman Orazov “Bo‘lajak olim” tanlovida o‘zining “Smart Brayl” startap loyihasi bilan ishtirok etib, g‘oliblikni qo‘lga kiritdi. Xulosa qilib aytganda, Orolbo‘yida yoshlarni ilm-fanga qiziqtirish va ilmiy faoliyatga jalb etish bo‘yicha barcha mas’ul rahbarlar bilan birgalikda bilim hamda imkoniyatlar to‘liq safarbar qilinmoqda. Dovud Abibullayev, O‘zA muxbiri.",
      "category": [
        "Ilm-fan"
      ],
      "image_url": [
        "https://cdn.uza.uz/2025/05/09/21/57/U7iXmDaBSNcRJJ3kWy7w6ZfgQDgfgctT_normal.jpg"
      ],
      "type": "gazeta"
    },
    {
      "title": "Vatan va millat o‘z qahramonlarini unutmaydi!",
      "url": "https://uza.uz/oz/posts/vatan-va-millat-oz-qahramonlarini-unutmaydi_718497",
      "published_at": "2025-05-09 21:50",
      "content": "Namanganda 9 may – Xotira va qadrlash kuni hamda fashizm ustidan qozonilgan G‘alabaning 80 yilligiga bag‘ishlangan tantanali marosimda bu so‘zlar qayta-qayta tilga olindi. Tadbir viloyat markazidagi “Motamsaro Ona” haykali poyiga gullar qo‘yishdan boshlandi. Tadbirga yig‘ilganlar qalbida g‘urur-iftixor, bugungi dorilamon kunlarga shukronalik hissi jo‘sh urdi. Vatanimiz tinchligi uchun butun insoniyatni fashizm balosidan qutqarish uchun jonini qurbon qilgan jasur o‘g‘lonlar xotirlandi. Mard dilbandlarini kutib, ilhaq o‘tgan munis onalar, vafo timsoli bo‘lmish yorlari, aziz farzandlari boshidan o‘tkazgan musibatlar takrorlanmasin. Mudofaa, Davlat xavfsizlik xizmati, Ichki ishlar, Favqulodda vaziyatlar, Milliy gvardiya, bojxona boshqarmalari tizimidagi zobitlar maydon bo‘ylab harbiy orkestr sadolari ostida saf tortdi. Namangan viloyat hokimi, Oliy Majlis Senati a’zosi Shavkat Abdurazzoqov boshchiligidagi harbiy-ma’muriy sektor mutasaddilari, huquqni muhofaza qilish idoralari hamda boshqarmalar, korxona va tashkilotlar mutasaddilari front orti faxriylar va baynalmilal jangchilarga ehtirom ko‘rsatdilar. Maydondagi “Xotira kitobi”ni varaqlab, o‘tganlar xotirasi yod etildi. Muazzam yodgorlikka gul qo‘yish barcha onalarimizga yuksak ehtirom ifodasidir. Motamsaro onaning dil kechinmalari: “Sen doimo qalbimdasan, jigarim!”, degan so‘zlarini ona go‘yo Vatan bo‘lib, xalq bo‘lib aytayotgandek... Viloyat mudofaa ishlari boshqarmasidan olingan ma’lumotlarga ko‘ra, Ikkinchi jahon urushi yillarida Namangan viloyatidan frontga otlangan 67 ming 833 kishidan 3803 nafari janggohlarda halok bo‘lgan, 15 mingdan ortig‘i frontda bedarak yo‘qolgan. 2026 nafar matonatli vatandoshimiz turli darajadagi ordenlar bilan qaytgan. Soli Adashev, Nabijon Mingboyev, Mixail Fayazov, Abdusattor Rahimov kabi o‘nlab namanganlik o‘g‘lonlar sobiq Ittifoq Qahramoni unvoni bilan taqdirlangan. Ayni vaqtda esa bir nafar urush qatnashchisi, bir nafar urush ishtirokchisiga tenglashtirilgan faxriy, 289 nafar mehnat fronti faxriysi umrguzaronlik qilmoqda. – Xalqimizning Ikkinchi jahon urushi davrida ko‘rsatgan jasorati, bukilmas irodasi va matonati, insonparvarlik fazilatlari bugungi avlodlar uchun muqaddas xotira va odamiylikning yuksak namunasi bo‘lib qolmoqda, – deydi Namangan davlat universiteti professori, siyosiy fanlar doktori, viloyat Kengashi deputati Narimon Dehqonov. – Hozirgi osuda va farovon hayot uchun aziz jonini qurbon qilgan ajdodlarimizning yorqin xotirasini yod etib, ularning ezgu ishlarini munosib davom ettirish tinchlikni buyuk ne’mat, deb biladigan olijanob elimizga xos ezgu fazilatdir. Xotira va qadrlash kuniga bag‘ishlangan tantanali marosimlar viloyatning shahar va tumanlarida, mahalla va guzarlarida davom etmoqda. Bunday tadbirlar Ikkinchi jahon urushida qatnashgan ajdodlarimizning jasorati, yorqin xotirasi unutilmas ekanini yana bir bor yodga soladi. Bu yosh avlod qalbida vatanparvarlik, jasorat, mardlik tuyg‘ularini yuksaltirishi bilan yanada ahamiyatlidir. Oqilxon Dadaboyev, O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/21/49/fgFZUtaQX7YYHh5s5rhubL8aWigW8NzL_normal.jpg"
      ],
      "type": "gazeta"
    },
    {
      "title": "Front orti faxriylariga ehtirom ifodasi",
      "url": "https://uza.uz/oz/posts/front-orti-faxriylariga-ehtirom-ifodasi_718482",
      "published_at": "2025-05-09 18:32",
      "content": "Prezidentimizning 2025 yil 25 fevraldagi tegishli farmoniga muvofiq Namangan viloyatida 1941-1945 yillarida urush va front ortida yuksak matonat ko‘rsatgan uch yuzdan ziyod faxriylarga izzat-ikrom ko‘rsatilib, “Ikkinchi jahon urushidagi g‘alabaning 80 yilligi” esdalik yubiley medali hamda bir martalik pul mukofoti tantanali topshirildi. “Vatan ravnaqi, tinchligi va himoyasi yo‘lidagi qahramonlik unutilmaydi” shiori ostidagi tadbir Chust tumanidagi Tinchlik mahallasida ham tashkil etilib, unda front ortida mehnat qilib, fashizm ustidan g‘alaba qozonishga katta hissa qo‘shgan otaxon va onaxonlar sharaflandi. Matonat egalarining fidokorona mehnatlari e’tirof etilib, tinchlik va farovonlik yo‘lidagi zahmatli mehnatlari uchun minnatdorlik izhor qilindi. Tuman mudofaa bo‘limi boshlig‘ining o‘rinbosari, podpolkovnik Eldor Mamatqulov, tuman va mahalla faollari, “yettilik” vakillari ishtirokidagi tadbirda “Ikkinchi jahon urushidagi g‘alabaning 80 yilligi” medali bayramona ruhda taqdim qilindi. – Uyimizda har kuni bir bayram. Prezidentimizning bayram tabrigi, esdalik nishoni, pul mukofotlarini olib boshimiz ko‘kka yetdi. Bunday g‘amxo‘rlik umrimizga umr qo‘shadi. Ilohim, yurtimiz tinch, xalqimiz turmushi yanada farovon bo‘lsin, – deydi 95 yoshli Millamirzo ota Bekmirzayev. Mahallaning yana bir kayvoni onaxoni, 98 yoshli Tursinbi Mirzaolimovaning xotirlashicha, urush yillarida bir burda nonga ham zor bo‘lingan. Bug‘doy yeyilgan, odamlar non topsa, yashirib yegan. Hozirda dasturxonlarimiz nonga to‘la. Yog‘siz, go‘shtsiz ovqat yeyilmaydi. Bularning barchasi yurtimizda inson qadri ulug‘lanayotganidan yorqin dalolat. Darhaqiqat, har bir so‘zi hikmat bo‘lgan bunday insonlar o‘gitini tinglash, duolarini olish insonni fikrlashga, bugungi osuda kunlarni qadrlashga undaydi. Harbiylar, mahalla yoshlari doim otaxon holidan xabar olib, suhbatiga quloq osishadi, qimmatli o‘gitlarini hayot yo‘llariga tatbiq etishga urinishadi. – O‘tkazilib kelinayotgan tadbirlar yosh avlod uchun katta ruh bag‘ishlamoqda. Ayniqsa, “Uch avlod”, “Bir nuroniyga o‘n nafar yosh” uchrashuvlari yoki halol mehnatlari bilan hozirda keksalik gashtini surayotgan otaxon-onaxonlarimizning hayot yo‘li o‘g‘il-qizlar uchun ibrat, – deydi “Tinchlik” mahalla fuqarolar yig‘ini yoshlar yetakchisi Otabek Qobilov. – Xotira va qadrlash kuni munosabati bilan front orti qahramonlarimiz holidan xabar olingani ularning duolari va shukronalik hissi  yuz ko‘zlaridan bilinib turibdi. Binobarin, bukilmas iroda va jasorat ko‘rsatib, o‘z hayotini aziz Vatanimizning har tomonlama ravnaq topishi, bugungi tinch va farovon kunlar uchun jonini fido qilgan ajdodlarning muqaddas xotirasini yod etib, ezgu ishlarini davom ettirish, safimizda yurgan keksalarni e’zozlash odamiylikning eng oliy mezoni va bizga tinchlik, omonlik kerak, deb yashaydigan bag‘rikeng va olijanob xalqimizga xos azaliy qadriyatdir. Oqilxon Dadaboyev, O‘zA muxbiri",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/18/30/Ed62D6FeujBi9uSWuC9Qz1R5bT364lBt_normal.jpg"
      ],
      "type": "gazeta"
    },
    {
      "title": "Osiyo chempionati vakillarimiz uchun muvaffaqiyatli boshlandi",
      "url": "https://uza.uz/oz/posts/osiyo-chempionati-vakillarimiz-uchun-muvaffaqiyatli-boshlandi_718478",
      "published_at": "2025-05-09 18:13",
      "content": "Chempionatning ilk kunida o‘zbekistonlik sportchilar bir nechta yo‘nalishda sovrinli o‘rinlarni egallashga muvaffaq bo‘lishdi. Jumladan, C-2 yo‘nalishida 1000 metr masofaga bo‘lib o‘tgan musobaqada Muhammadali Mirismanov va Diyorbek Mamatqulov tandemi kumush medalga sazovor bo‘ldi. Shuningdek, 500 metr masofaga o‘tkazilgan bahslarda Kamoliddin Rahmatullayev hamda Azimjon Sotiboldiyev bronza medalini qo‘lga kiritdi. K-1 yo‘nalishida esa Oleksandr Zarubin 1000 metr masofadagi poygani uchinchi o‘rinda yakunlab, terma jamoamiz hisobiga yana bir bronza medalini qo‘shdi. Eslatib o‘tamiz, chempionat davomida sportchilar K-1, K-2, K-4, C-1, C-2 hamda aralash yo‘nalishlarda 200, 500 va 1000 metr masofalarda Osiyo chempionligi uchun bahs olib borishmoqda. Javohir Toshxo‘jayev, O‘zA",
      "category": [
        "Sport"
      ],
      "image_url": [
        "https://cdn.uza.uz/2025/05/09/18/11/dKlcq5mOBZAuZTKrPu2nE2CuztQpo66c_normal.jpg"
      ],
      "type": "gazeta"
    },
    {
      "title": "\"Silk Way Namangan\" velomusobaqasida vakillarimiz shohsupaga ko‘tarildi",
      "url": "https://uza.uz/oz/posts/silk-way-namangan-velomusobaqasida-vakillarimiz-shohsupaga-kotarildi_718476",
      "published_at": "2025-05-09 18:11",
      "content": "Musobaqaning \"Skratch\" yo‘nalishida o‘smirlar o‘rtasidagi bellashuvlarda yurtdoshlarimiz Ismoil Sattorov oltin, Samandar Rajabboyev esa kumush medalni qo‘lga kiritdi. Ushbu yo‘nalishda ozarbayjonlik Artyom Proskuryakov bronza medaliga sazovor bo‘ldi. Qizlar o‘rtasidagi bahslarda esa Nur Irgasheva, Alina Baxcheeva va Nozima Egamberdiyeva shohsupaga ko‘tarilib, mamlakatimiz sharafini himoya qildilar. Musobaqaning erkaklar toifasida qozog‘istonlik Alisher Jumahan birinchi o‘rinni egallagan bo‘lsa, ayollar o‘rtasida belaruslik Terek Hanna oltin medal sohibasiga aylandi. Javohir Toshxo‘jayev, O‘zA",
      "category": [
        "Sport"
      ],
      "image_url": [
        "https://cdn.uza.uz/2025/05/09/18/11/W1HngMv3v35RRgsQqmKsbb4HyVoA7dtr_normal.jpg"
      ],
      "type": "gazeta"
    },
    {
      "title": "Misrda o‘zbek adabiyoti va madaniyati kechalari boshlandi",
      "url": "https://uza.uz/oz/posts/misrda-ozbek-adabiyoti-va-madaniyati-kechalari-boshlandi_718473",
      "published_at": "2025-05-09 17:37",
      "content": "Mahalliy madaniyat saroyi tomonidan tashkil etilgan, 200 o‘ringa mo‘ljallangan teatr hamda xalq kutubxonasida o‘tkazilayotgan mazkur anjumanda ikki o‘lka adabiyoti va san’ati vakillari ishtirok etmoqda. – O‘zbek ijodkorlarining she’rlari bizni hayratga soldi, ijro etilgan kuy-qo‘shiqlar ham yig‘ilganlarda beqiyos taassurot qoldirdi, –dedi shahar madaniyat saroyi direktori Imayma Ismoil. – Umid qilamizki, zamonaviy arab she’riyati vakillari ijodi ham mehmonlarda qiziqish uyg‘otadi. Yaqin kelajakda teatrlarimiz repertuaridan o‘zbek asarlari asosidagi sahna ko‘rinishlari o‘rin olishi shubhasiz. O‘tkir Alimov, O‘zA",
      "category": [
        "Madaniyat"
      ],
      "image_url": [
        "https://cdn.uza.uz/2025/05/09/17/36/oa7chOIwBayTKWVvhlGcTzv3V3JJuHUS_normal.jpg"
      ],
      "type": "gazeta"
    },
    {
      "title": "Transport vaziri o‘rinbosari Misr elchisi bilan uchrashdi",
      "url": "https://uza.uz/oz/posts/transport-vaziri-orinbosari-misr-elchisi-bilan-uchrashdi_718471",
      "published_at": "2025-05-09 17:27",
      "content": "Uchrashuv chog‘ida transport sohasidagi hamkorlikni mustahkamlashga qaratilgan dolzarb masalalar muhokama etilgan. Xususan, ikki yurt o‘rtasida to‘g‘ridan-to‘g‘ri havo orqali yuk tashish yo‘li ochilishi o‘zaro savdo hajmini oshirishga xizmat qilishi, umuman hududlar va shaharlar o‘rtasida ko‘proq reyslar amalga oshirilish muhimligi ta’kidlangan. Bunday sa’y-harakatlar har ikki davlat manzillariga sayyohlar oqimi tezlashishi imkonini berishi ma’qullangan. Tomonlar aviatsiya sohasida texnik kadrlar malakasini oshirishga ixtisoslashgan nufuzli muassasa – Misr Aviatsiya akademiyasida o‘zbekistonlik uchuvchilarni tayyorlash bo‘yicha hamkorlik qilish imkoniyati ham tahlil qilingan. Muharrama Pirmatova, O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/17/26/2fuU3WS0ltxvmId1As3W9gsEVCRS711W_normal.png"
      ],
      "type": "gazeta"
    },
    {
      "title": "Chilida tez yordam samolyoti quladi",
      "url": "https://uza.uz/oz/posts/chilida-tez-yordam-samolyoti-quladi_718467",
      "published_at": "2025-05-09 17:16",
      "content": "Qutqaruvchilar uchoq qoldiqlarini Kurakavi shahri yaqinidagi tog‘li hududdan topgan. Hodisa qurbonlari ikki uchuvchi, shifokor, hamshira, bemor va uning hamrohi ekani aniqlangan. Mamlakat Prezidenti Gabriel Borik de Iks ijtimoiy tarmoqdagi sahifasida marhumlarning yaqinlariga hamdardlik bildirdi.",
      "category": [
        "Jahon"
      ],
      "image_url": [
        "https://cdn.uza.uz/2025/05/09/17/16/qPc4SJnlmyJPpVr1DIVXXLYyUg3P4Hz2_normal.jpg"
      ],
      "type": "gazeta"
    },
    {
      "title": "Mahmud Abbos Xitoyga minnatdorlik bildirdi",
      "url": "https://uza.uz/oz/posts/mahmud-abbos-xitoyga-minnatdorlik-bildirdi_718465",
      "published_at": "2025-05-09 17:13",
      "content": "Suhbat chog‘ida Abbos ikki davlat o‘rtasidagi strategik sheriklik va mustahkam tarixiy aloqalar ahamiyatini ta’kidlagan. Shuningdek, Xitoyning xalqaro tashkilotlar doirasida Falastinni izchil qo‘llab-quvvatlashi yuksak qadrlanishini bildirgan. Mahmud Abbos Moskvaga tashrifi chog‘ida Rossiya Prezidenti Vladimir Putin bilan muzokara o‘tkazishi, yana bir necha davlat rahbari bilan uchrashishi kutilyapti. M.Pirmatova, O‘zA",
      "category": [
        "Jahon"
      ],
      "image_url": [
        "https://cdn.uza.uz/2025/05/09/17/13/rJwzm7NZs57teSZfdRl2jFaFJLuEPZoL_normal.png"
      ],
      "type": "gazeta"
    },
    {
      "title": "Inson ulug‘ – xotira muqaddas!",
      "url": "https://uza.uz/oz/posts/inson-ulug-xotira-muqaddas_718462",
      "published_at": "2025-05-09 17:09",
      "content": "Olti yil davom etgan dahshatli urush o‘sha vaqtda jahonda mavjud bo‘lgan 73 ta davlatning 62 tasini, Yer kurrasining 80 foiz aholisini o‘z domiga tortdi. Harbiy harakatlar Yevropa, Osiyo va Afrikadagi 40 dan ziyod davlatlar hududida olib borildi. Qurolli kuchlarga safarbar etilgan 110 million kishidan umumiy yo‘qotish 70 millionni tashkil etdi. Bu urush yadro quroli qo‘llanilgan eng mudhish voqea sifatida ham tarix sahifalariga muhrlandi. Harbiy xarajatlar va harbiy zarar o‘sha vaqtdagi hisob bo‘yicha 4 trillion dollarni tashkil etdi. Moddiy xarajatlar urushayotgan davlatlar milliy daromadining 70 foizigacha yetdi. Misli ko‘rilmagan buzg‘unchilik avj olgan urushda o‘n minglab shahar va qishloqlar vayron qilindi. Garchi, harbiy xizmatni o‘tayotgan o‘zbekistonliklar 1939 yilning o‘zidayoq jangovar harakatlarga jalb qilingan bo‘lsa-da, fuqarolar ommaviy tarzda 1941 yildan urushga safarbar etildi. O‘sha davrda O‘zbekiston hududida yashagan 6 yarim million aholidan 1 million 950 mingdan ziyodi urushda ishtirok etdi. Ularning yarim milliondan ko‘pi halok bo‘ldi. 158 mingdan ortiq yurtdoshimiz bedarak yo‘qoldi. 60 mingdan ortiq vatandoshimiz urushdan nogiron bo‘lib qaytdi. Bu ma’lumotlar har uch o‘zbekistonlikdan biri qo‘liga qurol olib, fashizmga qarshi kurashgani, yurti va umuminsoniyat uchun tinchlik o‘rnatilishiga hissa qo‘shganidan dalolat beradi. Agar o‘z uyiga, Vataniga qaytmagan har bir askar ortida 5–7 nafar oila a’zolari borligi, qanchadan-qancha ayollar beva, bolalar yetim qolganini hisobga olsak, bu raqamlarda aks etgan fojialar ko‘lami yanada kengroq namoyon bo‘ladi. Urush davrida 214 ming o‘zbekistonlik askar va ofitserlar ko‘rsatgan qahramonliklari uchun jangovar orden va medallar bilan taqdirlandi. Xususan, 301 nafar vatandoshimiz Sovet Ittifoqi Qahramoni, 70 nafar yurtdoshimiz uchala darajadagi Slava ordeni bilan mukofotlandi. Ikkinchi jahon urushida o‘zbekistonliklar Gitler Germaniyasi va unga ittifoqdosh mamlakatlar tomonidan bosib olingan Yevropa davlatlarini ozod qilishda ham chinakam jasorat va matonat namunalarini ko‘rsatdilar. Ular Yugoslaviya, Bolgariya, Gretsiya, Italiya, Norvegiya, Fransiya, Chexoslovakiya hududlarida mardlarcha jang qildilar. Sovet Ittifoqi Qahramonlaridan Ilyos O‘rozov, Qo‘chqor Qarshiyev Vengriya uchun janglarda, Juman Qoraqulov Chexoslovakiya uchun janglarda, general-mayor Sobir Rahimov Gdansk uchun jangda qahramonlarcha halok bo‘ldi. Yevropaning ozod qilinishida o‘zbekistonliklarning ishtiroki ahamiyatli bo‘ldi. Masalan, Sovet Ittifoqi Qahramoni Tojiali Boboyev Berlin yo‘lidagi strategik ahamiyatga ega bo‘lgan Sileziya temir yo‘l vokzaliga bayroq o‘rnatishga muvaffaq bo‘ldi. Muxtor Rasulov birinchi uchuvchilar safida Reyxstag maydoni uzra razvedka fotosuratlarini bosh shtabga yetkazib berdi. 150-o‘qchi diviziya tarkibida jangga kirgan Karimjon Isoqov esa Reyxstag gumbaziga g‘alaba bayrog‘ini o‘rnatdi. O‘sha olovli yillarda O‘zbekistonda yetti yoshdan yetmish yoshgacha butun xalqimiz «Hamma narsa – front uchun, hamma narsa – g‘alaba uchun!» deb yashadi, orom va halovatdan kechib, tinimsiz mehnat qildi. Yurtimiz front uchun barcha zarur narsalarni yetkazib beruvchi muhim tayanch markazlardan biriga aylandi. Ishlab chiqarish korxonalari harbiy maqsadlarda qayta tashkil etilib, qisqa muddat ichida respublikada 280 ta yangi korxona qurilib, ishga tushirildi. 1941 yil oxiriga kelib, 300 dan ortiq korxonalarda harbiy mahsulot ishlab chiqarish yo‘lga qo‘yildi. O‘zbekiston frontga 2 mingdan ortiq samolyot, 17 mingdan ziyod aviamotor, 17 mingdan ortiq minomyot, 560 ming dona snaryad, 300 mingdan ortiq parashyut, 1 millionta granata, 2 yarim millionga yaqin aviabomba, 22 millionta mina va boshqa harbiy anjomlar, front hamda qamaldagi hududlar aholisi uchun mablag‘, oziq-ovqat, dori-darmon va issiq kiyimlar yetkazib berdi. 1941–1945 yillarda O‘zbekiston butun ittifoq gospitaliga aylandi. O‘n minglab askar va ofitserlar bu yerda davolanib, urushga yoki front ortidagi mehnat faoliyatiga qaytdilar. Xalqimiz front hududlaridan ko‘chirib keltirilgan 1 million 500 mingga yaqin odamga boshpana berib, o‘zining so‘nggi burda nonini ular bilan baham ko‘rgani, ota-onasi, oilasidan judo bo‘lgan 250 ming nafar yetim bolani “Sen yetim emassan!” deya bag‘riga olgani insonparvarlikning chinakam namunasi bo‘ldi. O‘zbekistonliklar ozod qilingan g‘arbiy hududlarni tiklashda ham faol ishtirok etdi. Bir so‘z bilan aytganda, xalqimizning Ikkinchi jahon urushi davrida front va front ortida ko‘rsatgan qahramonligi shu qadar yuksakki, bu shonli g‘alabani O‘zbekistonsiz, o‘zbek xalqisiz aslo tasavvur qilib bo‘lmaydi. O‘zbekiston Respublikasi Prezidenti Shavkat Mirziyoyev rahbarligida bugun mamlakatimizda buyuk maqsad – Yangi O‘zbekistonni barpo etish yo‘lida amalga oshirilayotgan keng ko‘lamli islohotlar, avvalom bor, “Inson qadri ulug‘ – xotira muqaddas” degan ulug‘ insoniy tuyg‘ular asosida olib borilayotganini alohida ta’kidlash zarur. Yangi O‘zbekistonda jasorati, mardona mehnati, metin irodasi va insoniyligi bilan bashariyatni fashizm balosidan saqlab qolib, dunyoda tinchlik o‘rnatilishiga hissa qo‘shgan yurtdoshlarimizning muqaddas xotirasiga hurmat bilan munosabatda bo‘lish oliy qadriyat hisoblanadi. Ma’lumki, O‘zbekiston Respublikasi Prezidenti Shavkat Mirziyoyevning shaxsiy tashabbusi asosida 2020 yili 9 may – Xotira va qadrlash kuni hamda Ikkinchi jahon urushida fashizm ustidan qozonilgan g‘alabaning 75 yilligi munosabati bilan Toshkent shahrida muhtasham “G‘alaba bog‘i” yodgorlik majmuasi va “Shon-sharaf” davlat muzeyi barpo etildi. O‘zbek xalqining shonli tarixi, yengilmas irodasi, mardligi va matonati, bemisl jasorati va qahramonligi haqida hiqoya qiluvchi ushbu mahobatli muzey yurtimiz va xorijdagi arxiv hamda muzeylarda, urush qatnashchilari va ularning oilalarida saqlanayotgan noyob hujjatlar, fotosurat va ma’lumotlar asosida tashkil etildi. Bugungi kunda ushbu maskan xalqimizning muqaddas qadamjolaridan biriga aylanib, zamondoshlarimiz, ayniqsa, yoshlarimizni tarixdan to‘g‘ri xulosa chiqarib, doimo hushyor va ogoh bo‘lib, mard va olijanob ajdodlarimizdan ibrat olib yashashga  da’vat etib kelmoqda. Shuni alohida ta’kidlash kerakki, davlatimiz rahbarining topshirig‘i bilan so‘nggi yillarda tarixiy adolatni tiklash, o‘zbek xalqining fashizm ustidan qozonilgan g‘alabaga qo‘shgan munosib hissasini chuqur o‘rganish, Ikkinchi jahon urushida qatnashgan vatandoshlarimiz nomlarini tiklash va abadiylashtirish maqsadida keng ko‘lamli ilmiy izlanishlar olib borilmoqda.  Mavzuga doir ko‘plab ilmiy maqolalar, monografiya va kitoblar yaratilib, ilmiy ishlar himoya qilinmoqda. Natijada xalqimizning urush yillarida ko‘rsatgan matonati va jasorati, urushdan qaytmagan, bedarak yo‘qolgan ming-minglab yurtdoshlarimizning muqaddas xotirasi tiklanmoqda. Shonli qahramonlarimiz haqida hujjatli va badiiy filmlar suratga olinmoqda. Niderlandiyalik va o‘zbekistonlik mutaxassislarning sa’y-harakati bilan urush yillarida fashistlar tomonidan asirga olingan, “Amersfort” konslagerida aql bovar qilmas qiynoqlarga solinishiga qaramay, o‘z sha’ni, g‘ururi va insoniylik xislatlarini saqlab qolgan 101 nafar o‘zbek o‘g‘loni xotirasining abadiylashtirilgani ana shunday savobli ishlardan biri bo‘ldi. Ma’lumki, Niderlandiyaning Lyosden shahridagi “Rustxof” qabristoni hududida “Sovet shon-sharaf maydoni” (Sovetskoye pole slavы) yodgorlik majmuasi mavjud bo‘lib, ushbu majmuada Ikkinchi jahon urushi davrida “Amersfort” konslageriga keltirilib, shu yerda mangu qo‘nim topgan 101 o‘zbekistonlik harbiy asirlarning qabrlari joylashgan. Tarixiy ma’lumotlarga ko‘ra, 1941 yilning kuzida asir olingan o‘zbekistonlik askarlar fashistlar tomonidan bosib olingan Niderlandiya hududidagi “Amersfort” konslageriga keltiriladi. Bir yuz bir nafar mahbusning 24 nafari 1941 yilning qishida qiynoq va kasalliklar tufayli qurbon bo‘ladi. 77 nafari esa 1942 yil 9 aprel kuni erta tongda yaqin atrofdagi o‘rmonda otib tashlanadi. Ta’kidlash kerakki, qariyb chorak asr davomida ushbu asirlarning taqdiri haqida izlanishlar olib borgan niderlandiyalik tadqiqotchi, “Sovet shon-sharaf maydoni” fondi rahbari Remko Reyding sa’y-harakatlari bilan “Amersfort” konslagerida fashistlar qurboni bo‘lgan sovet harbiylarining qabristonida dafn etilgan 865 nafar noma’lum askardan 101 nafari Markaziy Osiyodan, asosan O‘zbekistondan ekani ma’lum bo‘ldi. Remko Reyding va o‘zbekistonlik mutaxassislarning birgalikda olib borgan qidiruv ishlari natijasida hozirga qadar 7 nafar asirning shaxsiga aniqlik kiritildi. O‘zbekistonda 101 asir bo‘yicha badiiy va hujjatli filmlar suratga olindi. Ushbu filmlar uchun zarur faktologik ma’lumotlar aynan Remko Reyding tomonidan taqdim etildi. Shuningdek, Toshkent shahridagi “G‘alaba bog‘i”da alohida installyatsiya, “Shon-sharaf” muzeyida ekspozitsiya tashkil etildi. O‘zbekiston Respublikasining Benilyuks mamlakatlaridagi elchixonasi hamda R.Reyding boshchilik qilayotgan fond sa’y-harakatlari bilan har yili 9 aprel kuni an’anaviy ravishda Ikkinchi jahon urushi davrida Lyosden shahridagi “Amersfort” konslagerida qatl etilgan o‘zbek askarlari xotirasiga bag‘ishlab xotira tadbirlari o‘tkazib kelinmoqda. Bu yil Ikkinchi jahon urushida qozonilgan g‘alabaga 80 yil to‘lishi munosabati bilan Remko Reydingning tashabbusi hamda O‘zbekiston rahbariyatining moddiy va ma’naviy yordami asosida bu yerda 101 o‘zbekistonlik askar xotirasiga bag‘ishlab muzey tashkil etildi. O‘zbekiston Respublikasi Prezidentining topshirig‘iga binoan, joriy yilning 2-4 may kunlari Niderlandiya Qirolligining Lyosden shahridagi urush qurbonlari xotirasiga bag‘ishlangan tantanali marosimda ishtirok etish uchun mamlakatimiz delegatsiyasining tashrifi amalga oshirildi. Delegatsiya a’zolari Ikkinchi jahon urushida fashizm qurboni bo‘lgan askarlar, jumladan, 101 o‘zbek askari xotirasiga bag‘ishlab tashkil etilgan muzeyda bo‘lib, urush qurbonlari xotirasiga bag‘ishlangan marosimda ishtirok etdilar. Tadbirlarda Niderlandiyaning Lyosden shahri meri Gerolf Baumister, “Sovet shon-sharaf maydoni” jamg‘armasi rahbariyati, mahalliy OAV va keng jamoatchilik vakillari, oliy o‘quv yurtlari talabalari hamda maktab o‘quvchilari, Niderlandiyada istiqomat qilayotgan o‘zbekistonlik vatandoshlar qatnashdilar. Ishtirokchilar xotira maydonida dafn etilgan 865 nafar askarlar, shu jumladan, o‘zbekistonlik 101 nafar askar qabriga gul qo‘yib, hurmat bajo keltirdilar. Delegatsiya a’zolari O‘zbekiston xalqining fashizm ustidan qozonilgan g‘alabaga qo‘shgan munosib hissasi, bu borada mamlakatimizda amalga oshirilayotgan ishlar haqida to‘xtalib,  Remko Reydingning ajdodlarimiz xotirasini tiklash va abadiylashtirish yo‘lidagi xizmatlarini alohida e’tirof etdilar. Shundan so‘ng “Sovet shon-sharaf maydoni” fondi rahbari Remko Reyding va uning yordamchisi Natalya de Yongga O‘zbekiston Respublikasi hukumatining maxsus sovg‘alari hamda Mudofaa vazirligi tomonidan ta’sis etilgan ko‘krak nishoni tantanali topshirildi. Niderlandiyaning Lyosden shahrida o‘zbekistonlik 101 nafar askar xotirasiga bag‘ishlab tashkil etilgan muzey Niderlandiya jamoatchiligi va tashrif buyuruvchilarni Ikkinchi jahon urushining mudhish va halokatli oqibatlari, O‘zbekiston xalqining fashizm ustidan qozonilgan g‘alabaga qo‘shgan munosib hissasi, ko‘rsatgan iroda va jasorati haqida xabardor etadi va ularning muqaddas xotirasini abadiylashtirishshga xizmat qiladi, deb o‘ylayman. An’anaga ko‘ra, bugun ham har yilgidek mazkur xotira maydonida dafn etilgan 865 nafar askarlar, shu jumladan, 101 nafar o‘zbekistonlik askarlarning qabrlariga gul qo‘ydik, ularning xotirasini yodga oldik. Biz ularning jasorati va ozodlik uchun olib borgan kurashlarini unutmaymiz. O‘zbekiston Respublikasi rahbariyatiga yaqin hamkorlik uchun alohida minnatdorlik bildiraman. Men bugun O‘zbekiston Respublikasi Mudofaa vazirligining maxsus mukofoti bilan taqdirlandim. Bildirilgan yuksak ishonch va ko‘rsatilgan ehtirom uchun o‘zimning samimiy tashakkurimni bildiraman. Remko Reyding, Niderlandiyaning “Sovet shon-sharaf maydoni” fondi rahbari Bugun biz “Sovet shon-sharaf maydoni”da har bir qabrga guldastalar qo‘yish orqali ularning xotirasiga hurmat bajo keltirilmoqdamiz. Bu tadbirni tashkil etish orqali biz Ikkinchi jahon urushida halok bo‘lgan o‘zbekistonlik 101 nafar askar xotirasiini abadiylashtirishni maqsad qilganmiz. Tadbirda O‘zbekiston delegatsiya a’zolari, diplomatik korpus vakillari, ko‘ngillilar, jamg‘armamiz xodimlari, mahalliy OAV vkillari va boshqalar ishtirok etmoqda. Ta’kidlash kerakki, O‘zbekiston tomoni bilan yaqin hamkorligimiz tufayli, o‘zbekistonlik 101 nafar askar haqida ko‘proq o‘rgandik va ma’lumot oldik. Ularning shaxsini aniqlash va qabrlarini tiklashda O‘zbekiston tomoni ko‘rsatayotgan ko‘makdan minnatdormiz. Natalya de Yong, Niderlandiyaning “Sovet shon-sharaf maydoni” fondi vakili Tadbir so‘ngida O‘zbekiston Respublikasining Benilyuks mamlakatlaridagi elchixonasi tomonidan tadbir ishtirokchilariga milliy taomlar taqdim etildi. Insoniyatni fashizm balosidan asrab qolish yo‘lida jon fido qilgan, yengilmas iroda va bemisl jasorat ko‘rsatgan, janggohlarda mangu qo‘nim topgan vatandoshlarimiz xotirasini abadiylashtirish borasida tashkil etilgan bu kabi tadbirlar va savobli amallar bugungi Yangi O‘zbekistonda inson qadri va sha’ni ustuvor ahamiyat kasb etayotganidan dalolatdir. Saidxon SAIDOLIMOV",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/17/11/bzcy4SkbGra6YIbLu0DWBnJv3H99467O_normal.jpg"
      ],
      "type": "gazeta"
    },
    {
      "title": "Vashingtonda xalqaro huquq bo‘yicha o‘tgan tanlovda talabalarimiz yuqori natijaga erishdi",
      "url": "https://uza.uz/oz/posts/vashingtonda-xalqaro-huquq-boyicha-otgan-tanlovda-talabalarimiz-yuqori-natijaga-erishdi_718459",
      "published_at": "2025-05-09 17:01",
      "content": "“O‘zbekiston – 2030” strategiyasining ustuvor vazifalaridan biri ham iqtidorli yoshlarning iste’dodini har tomonlama ro‘yobga chiqarish, ularning imkoniyatini kengaytirishdan iborat. AQSHning Vashington shahrida bo‘lib o‘tgan “Philip C. Jessup International Law Moot Court Competition 2025” musobaqasida Toshkent shahridagi xalqaro Vestminster universiteti talabalar jamoasining tarixiy yutug‘i ushbu sa’y-harakatlarning yaqqol namunasi bo‘ldi. Yoshlarimiz dunyoning eng yaxshi 16 jamoasi qatoriga kirib, nafaqat yuqori darajadagi huquqiy bilimlarni, balki xalqaro maydonda yuqori tahlil, notiqlik va jamoaviy ishlash qobiliyatini ham namoyish etdi. Xalqaro huquq bo‘yicha o‘tgan tanlov bu – BMT Xalqaro sudida ishni tinglashni modellashtiradigan huquqshunos talabalar o‘rtasidagi dunyodagi eng yirik, nufuzli tanlov hisoblanadi. Bu yil 100 dan ziyod mamlakatdan 700 dan ko‘p universitet, yetakchi ta’lim muassasalaridan jamoalar ishtirok etdi. O‘zbekiston jamoasi saralash bosqichlaridan muvaffaqiyatli o‘tib, TOP-48, keyin TOP-32 ga kirdi. Shu bilan Garvard va Oksford kabi tan olingan jahon universitetlari jamoalarini ortda qoldirib, TOP-16 qatoridan o‘rin oldi. – Xalqaro tanlovda ishtirok etish men uchun eng yorqin akademik va shaxsiy tajriba bo‘ldi, – deydi Karimaxon Xabibullaxo‘ja. – Bu musobaqadan ancha oldin boshlangan uzoq yo‘l edi. Xalqaro ommaviy huquqni o‘rganish, pretsedentlarni tahlil qilish, yozma memorandumlarni tayyorlash, og‘zaki nutq amaliyotini o‘rgandik. Bularning barchasi ingliz tilida bo‘lib, eng yuqori xalqaro standartlar bo‘yicha raqobatlashdik. Bu g‘alabani butun jamoa, ustozlarimizning yutug‘i deb bilamiz. Mashaqqatli mehnat, sifatli ta’lim va davlat tomonidan qo‘llab-quvvatlash dunyoning eng nufuzli akademik platformalariga eshiklarni ochayotganidan dalolat. Bunday yutuqlar O‘zbekistonning xalqaro ta’lim va huquqiy makondagi mavqeyini mustahkamlaydi. Behruz XUDOYBERDIEV, O‘zA muxbiri",
      "category": [
        "Ilm-fan"
      ],
      "image_url": [
        "https://cdn.uza.uz/2025/05/09/17/00/n478KriuAvvMfvw23LrjvPHHaSKxWDXq_normal.jpg"
      ],
      "type": "gazeta"
    },
    {
      "title": "Ikkinchi jahon urushi qatnashchilariga Prezidentimiz tabrigi, pul mukofoti va sovg‘alari topshirildi",
      "url": "https://uza.uz/oz/posts/ikkinchi-jahon-urushi-qatnashchilariga-prezidentimiz-tabrigi-pul-mukofoti-va-sovgalari-topshirildi_718453",
      "published_at": "2025-05-09 16:41",
      "content": "17 yoshida urushga otlangan o‘g‘lon jangohlarda aslo yengilmadi, ko‘rsatgan jasorati uchun bir necha orden va medallar bilan taqdirlandi. Urushdan keyin esa uzoq yillar qishloq xo‘jaligida ishladi. Bugun esa farzandlari, xalqimiz ardog‘ida umrguzaronlik qilmoqda. Viloyat rahbari Odiljon otaga Prezidentimiz tabrigini o‘qib eshittirib, 10 ming dollar pul mukofoti hamda “Ikkinchi jahon urushidagi g‘alabaning 80 yilligi” yubiley medalini topshirdi. Dasturxon atrofida, bir piyola choy ustida kechgan suhbat davomida Odiljon ota singari vatandoshlarimizning Ikkinchi jahon urushida ko‘rsatgan jasorati e’tirof etildi, qonli janglarda vafot etganlar yodga olindi. 102 yoshli otaxon bunday yuksak e’tibor uchun Prezidentimizga minnatdorchilik bildirdi. Farg‘ona shahrida istiqomat qiluvchi, Ikkinchi jahon urushining og‘ir kunlarini boshidan kechirgan 85 yoshli Fatina Sharipova hamda 97 yoshga to‘lgan Larisa Sharova ham yo‘qlandi. Ularga davlatimiz rahbarining tabrigi yetkazilib, pul mukofotlari topshirildi. Fatina Sharipovaning bolalik yillari nemis-fashistlarning Gannover-Alem konslagerida o‘tgan. Urushdan so‘ng O‘zbekistonga jo‘natilgan Fatina Sharipova, dastlab Buxoro shahrida, 1964 yildan Farg‘ona shahrida yashab keladi. Uzoq yillar davomida ta’lim sohasida samarali faoliyat olib borgan. Viloyat hokimi bilan bo‘lgan samimiy suhbat chog‘ida u yurtimizda amalga oshirilayotgan islohotlardan mamnunligini bildirib, ayniqsa, sportga qaratilayotgan e’tibor haqida to‘xtalib o‘tdi. 85 yoshida bo‘lishiga qaramay, muntazam ravishda sport bilan shug‘ullanishini ta’kidladi. Viloyat rahbari uning faolligini boshqalar uchun ibrat ekanini qayd etib, buni aholi, ayniqsa yoshlar o‘rtasida keng targ‘ib etish bo‘yicha mutasaddilarga tegishli topshiriqlar berdi. Farg‘ona shahar “Oybek” mahalla fuqarolar yig‘inida istiqomat qiluvchi Larisa ona Sharova ham mehmonlarni katta quvonch bilan qarshi oldi. U O‘zbekistonni yashash uchun eng qulay va serquyosh yurt sifatida alohida ta’kidlab, shukronalik hislarini aytib o‘tdi. Larisa Sharova Stalingrad qamalida urushning eng og‘ir, dahshatli kunlarini boshidan kechirgan. Viloyat hokimi onaxonlarga Prezidentimizning bayram tabrigini o‘qib eshittirdi. Shuningdek, ularga 25 million so‘mdan pul mablag‘lari, “Ikkinchi jahon urushidagi g‘alabaning 80 yilligi” yubiley medali hamda esdalik sovg‘alari topshirildi. M.Sulaymonov, O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/16/37/Ju45raKGFwx7DuTmVFfldonf3ihHMsSF_normal.jpg"
      ],
      "type": "gazeta"
    },
    {
      "title": "Jasorat mangulikdir (+video)",
      "url": "https://uza.uz/oz/posts/jasorat-mangulikdir-video_718450",
      "published_at": "2025-05-09 16:34",
      "content": "Muloqot davomida M. Eshtemirov onasiga mana shunday vatanparvar o‘g‘lonni tarbiyalab, voyaga yetkazgani uchun minnatdorlik bildirilib, pul va esdalik sovg‘alari taqdim etildi. Shuningdek, harbiy xizmatchilar Muhiddin ta’lim olgan maktabda ham bo‘lib, o‘quvchi-yoshlar bilan davra suhbati o‘tkazdi. Unda tinchlik eng bebaho ne’mat ekani, mana shunday osoyishta kunlarimiz ortida jasoratli Vatan himoyachilarining mardonavor xizmati turgani, xalqimiz o‘z qahramonlarini aslo unutmasligi haqida so‘z bordi. [gallery-23235] Jonibek QO‘ZIMURODOV (surat, video), O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/16/32/CnPnhUlfwUM6FTkjUAWaSOgrQ0LyMoEE_normal.jpg"
      ],
      "type": "gazeta"
    },
    {
      "title": "Ko‘p kvartirali uylar boshqaruvidagi muammolar muhokama qilindi",
      "url": "https://uza.uz/oz/posts/kop-kvartirali-uylar-boshqaruvidagi-muammolar-muhokama-qilindi_718447",
      "published_at": "2025-05-09 16:29",
      "content": "Ko‘p kvartirali uylarni boshqarish, aholiga o‘z vaqtida va sifatli xizmatlar ko‘rsatilishini ta’minlashda sohaga oid qonunlar ijrosini bajarish zarurligi qayd etildi. Deputatlar boshqaruv servis kompaniyalari tomonidan ko‘p qavatli uylarda yashovchi fuqarolarga ko‘rsatilayotgan xizmatlar, \"Yangi O‘zbekiston\" massivlarida amalga oshirilayotgan ishlar samaradorligi, xizmatlar sifatini oshirish va sohadagi muammolarni bartaraf etish maqsadida olib borilayotgan ishlar bilan qiziqdilar. Ko‘p kvartirali uylarni boshqarish tizimida yechimini kutayotgan masalalarni hal qilish, fuqarolarga sifatli xizmat ko‘rsatish ko‘lamini kengaytirish bo‘yicha bir qator taklif va tavsiyalar berildi. Ma’lumot uchun: bugungi kunda respublikamizda 42 ming 72 ta ko‘p kvartirali uylar bor. Ularda jami 1,4 milliondan ortiq xonadon mavjud. M.Komilova, O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/16/29/2v4D60OmpS7ALXAV3c5Us3a7pifAT02T_normal.jpg"
      ],
      "type": "gazeta"
    },
    {
      "title": "O‘zbekiston Prezidenti G‘alabaning 80 yilligiga bag‘ishlangan tantanali tadbirlarda ishtirok etdi",
      "url": "https://uza.uz/oz/posts/ozbekiston-prezidenti-galabaning-80-yilligiga-bagishlangan-tantanali-tadbirlarda-ishtirok-etdi_718443",
      "published_at": "2025-05-09 15:53",
      "content": "Qizil maydonda G‘alaba paradi bo‘lib o‘tdi. Tadbirda Xitoy Raisi Si Szinpin, Braziliya Prezidenti Lula da Silva, Misr Prezidenti Abdulfattoh as-Sisi, Belarus Prezidenti Aleksandr Lukashenko, Qozog‘iston Prezidenti Qasim-Jomart Toqayev, Qirg‘iziston Prezidenti Sadir Japarov, Tojikiston Prezidenti Emomali Rahmon, Turkmaniston Prezidenti Serdar Berdimuhamedov, Mo‘g‘uliston Prezidenti Uxnaagiyn Xurelsux, Kuba Prezidenti Migel Dias-Kanel, Venesuela Prezidenti Nikolas Maduro va boshqalar ham qatnashdi. Ikkinchi jahon urushidagi g‘alaba millionlab insonlarning jasorati, matonati va fidoyiligi natijasidir. Bu ulug‘ maqsadga erishishda ko‘p millatli O‘zbekiston xalqining ham salmoqli hissasi bor. Urush boshlangan paytda respublikamiz aholisi 6 million nafardan ziyod edi. Urush yillarida ikki millionga yaqin o‘zbekistonlik frontga jo‘natildi. 538 mingdan ziyod kishi jang maydonlarida halok bo‘ldi, 158 mingdan ortig‘i bedarak yo‘qoldi. Ko‘rsatgan mardligi va jasorati uchun O‘zbekistondan 214 mingdan ziyod askar va ofitser jangovar orden va medallar bilan taqdirlandi. Vatandoshlarimizdan 301 kishi Sovet Ittifoqi Qahramoni unvoniga sazovor bo‘ldi, yana 70 kishi \"Shuhrat\" ordenining barcha darajalari sohibi bo‘ldi. O‘zbek xalqi mehnat borasida ham ulkan jasorat ko‘rsatdi. Mamlakatimiz frontning ishonchli tayanchiga aylandi: bu yerdan oziq-ovqat, kiyim-kechak, dori-darmon, qurol-yarog‘ va boshqa zarur resurslar uzluksiz jo‘natib turildi. Qisqa muddatda O‘zbekiston hududida 170 dan ortiq evakuatsiya qilingan korxonalar joylashtirilgani mudofaa sanoatining uzilishlarsiz ishlashini ta’minladi. O‘sha og‘ir yillarda O‘zbekiston xalqi yuksak insonparvarlik namunasini ko‘rsatib, frontoldi hududlaridan evakuatsiya qilingan 1,5 milliondan ortiq kishini, jumladan, 250 mingdan ziyod yetim bolalarni qabul qildi. O‘zbek xalqining urush yillaridagi jasorati xalqaro hamjamiyatda keng e’tirof etilmoqda. Mamlakatimizda ham urush va mehnat fronti qatnashchilarining xotirasini abadiylashtirish, faxriylarni ijtimoiy qo‘llab-quvvatlashga alohida e’tibor qaratilmoqda. Toshkentda ulug‘vor \"G‘alaba bog‘i\" yodgorlik majmuasi barpo etildi. G‘alaba paradi yakunida O‘zbekiston Prezidenti Shavkat Mirziyoyev Rossiya Federatsiyasi Prezidenti Vladimir Putin va boshqa davlat rahbarlari bilan birgalikda Aleksandr bog‘idagi Noma’lum askar qabriga gul qo‘ydi. Ushbu yodgorlik g‘alaba yo‘lida mislsiz jasorat ko‘rsatgan va jon fido qilgan millionlab jangchilar, jumladan, O‘zbekiston farzandlari xotirasiga o‘rnatilgan. Marosim bir daqiqalik sukut hamda faxriy qorovul va harbiy orkestrning tantanali yurishi bilan yakunlandi.",
      "category": [
        "Siyosat"
      ],
      "image_url": [
        "https://cdn.uza.uz/2025/05/09/16/17/Es3VrRev5IjnGxK1apNMiZI5ILGPDG8L_normal.jpg"
      ],
      "type": "gazeta"
    },
    {
      "title": "Tinchlik, osoyishtalik va xotirjamlikning bahosi yo‘q (+video)",
      "url": "https://uza.uz/oz/posts/tinchlik-osoyishtalik-va-xotirjamlikning-bahosi-yoq-video_718437",
      "published_at": "2025-05-09 15:41",
      "content": "Xotira – kechagi o‘tmishni, ajdodlar o‘gitini, milliy merosimizni anglatib turuvchi muqaddas kitob zarvaraqlaridek hayotimizni yoritib turadi. Qadr – insonni yuksaklikka ko‘taradi, uning faoliyatiga, orzu-intilishlariga, maqsad-maslaklariga olijanoblik bag‘ishlaydi. Mamlakatimizda 9 may – Xotira va qadrlash kuni sifatida nishonlash, o‘tganlarni ezgu ishlarini yodlash, keksa fidoyi insonlarni e’zozlash xayrli an’anaga aylangan. Binobarin, urush maydonlaridan qaytmagan yurtdoshlarimizning muqaddas xotirasi oldida bosh egib, ularga hurmat bajo keltiramiz. Jang maydonlarida mardlik, jasorat ko‘rsatgan, front ortida fidokorona mehnat qilgan va bugun oramizda sog‘u salomat yurgan faxriylar e’zozlanadi. Namangan viloyatida hozirda bir nafar Ikkinchi jahon urushi, bir nafar urush qatnashchisiga tenglashtirilgan nuroniy va 289 nafar mehnat fronti ishtirokchisi umrguzaronlik qilmoqda. 9 may – Xotira va qadrlash kuni hamda G‘alabaning 80 yilligi munosabati bilan Namangan viloyati hokimi, Oliy Majlis Senati a’zosi Shavkat Abdurazzoqov boshchiligida harbiy-ma’muriy sektor va huquqni muhofaza qilish idoralari rahbarlari Ikkinchi jahon urushi faxriylarining holidan xabar oldi. Dastlabki manzil Yangi Namangan tumani Mingchinor mahallasining faxriysi, urush yillarida fashistlar konslagerida asirlikda bo‘lgan Galina Bolochenkova xonadoni bo‘ldi. Tadbir bayramona ruhda, harbiy orkestr va keng jamoatchilik ishtirokida o‘tdi. Rossiya Federatsiyasining Bryanskaya viloyatida tug‘ilgan Galina Alekseyevnaning bolalik kezlari urush yillariga to‘g‘ri keldi. U janggohlardagi ocharchiliklar, og‘ir suronli kunlar, 1943-1944 yillardagi nemis konslageridagi mashaqqatli damlarni eslab, bugungi farovon kunlarga shukronalik keltiradi. [gallery-23272] Urushdan so‘ng O‘zbekistonga yuborilgan Galina opa shu muqaddas yurtni o‘z Vatani deb bildi, tanlagan sohasi bo‘yicha qurilish tashkilotlarida samarali mehnat qildi. Viloyat hokimi Prezidentimizning urush qatnashchilariga yo‘llagan tabrigini o‘qib eshittirdi. Shundan so‘ng “Ikkinchi jahon urushidagi G‘alabaning 80 yilligi” esdalik medali hamda 25 million so‘m pul mukofoti va bayram sovg‘alarini tantanali suratda taqdim qilindi. Darhaqiqat, bugungi tinch va farovon kunlar uchun jonini fido qilgan urush qatnashchilariga qancha hurmat va e’tibor ko‘rsatsak arziydi. Yangiqo‘rg‘on tumanining adirliklariga tutash Poromon qishlog‘i Oqtepa mahallasida istiqomat qilayotgan 103 yoshli urush faxriysi Inomov Muhammadibrohim otaning fayzli xonadoniga uyushtirilgan yo‘qlov ham g‘oyat samimiy ruhda kechdi. Otaxon ayni kuchga to‘lgan navqiron 19 yoshga yetganda tengdoshlari qatori yurt sarhadlarini dushman changalidan himoya qilish uchun urushga otlandi. U uchun urushga yo‘l 1941 yil dekabrida Chortoq tumanidan boshlandi. Shu yerda tarkib topa boshlagan o‘zbek otliq askarlar diviziyasiga qo‘shildi. Rossiyaning Stalingrad va Qrim, shuningdek, Ukraina va Polsha davlatlaridagi bir qator shaharlarni ozod qilish yo‘lidagi janglarda jasorat ko‘rsatdi. Olovli yillardan omon qaytgan navqiron pedagog 1947 yildan qishlog‘idagi 38-maktabda (hozirgi 49-maktab) o‘qituvchilikni davom ettirdi. Ustoz muallim qirq yil davomida yosh avlod ta’lim-tarbiyasi yo‘lida faoliyat yuritdi. Mustaqillikning dastlabki yillarida “Jasorat” medali bilan mukofotlandi. 1941-1945 yillarda fashistlarga qarshi kechgan janglarning dahshatini boshidan o‘tkazgan Muhammadibrohim ota samimiy suhbat davomida suronli yillarni esga olib, yurtimizdagi tinchlik va osoyishtalik naqadar muhim ekanligini shukronalik bilan aytib, hozirda nuroniylarga ko‘rsatilayotgan g‘amxo‘rlik va imkoniyatlardan g‘oyat minnatdorligini alohida ta’kidladi. – Tinchlik, osoyishtalik, xotirjamlik shunday so‘zki, buning qadrini, qimmatini biz juda yaxshi anglaymiz. Bugungi to‘kin, tinch, farovon turmushni ko‘rib, ko‘nglim yayraydi. Shunday osuda va farovon turmushimizga shukronalar keltirishimiz lozim, – deydi otaxon. – Biz ko‘rgan og‘ir va mashaqqatli urush dahshatlarini farzandlar nabiralar, kelajak avlodlar ko‘rmasin. Bolajonlarimiz tinchlikni qadriga yetib, ilm va hunar olish payida bo‘lsin. Viloyat va tuman jamoatchiligi vakillari, mudofaa ishlari boshqarmasi, harbiy-huquqiy organlar mutasaddilari, mahalla faollari, nuroniylar va yoshlar yetakchilari ishtirokidagi tantanali tadbirda viloyat rahbari Shavkat Abdurazzoqov Muhammadibrohim otaga davlatimiz rahbarining bayram tabrigini o‘qib berdi va “Ikkinchi jahon urushidagi G‘alabaning 80 yilligi” esdalik medali va 10 ming AQSH dollari miqdoridagi pul mukofotini topshirdi. Shuningdek, “Nuroniy” jamg‘armasining pul mukofotlari va bayram sovg‘alari taqdim etildi. Ayni paytda viloyatning barcha shahar, tumanlarida Xotira va qadrlash kuniga bag‘ishlangan tadbirlar davom etmoqda. Zero, bugungi dorilamon kunlar uchun jonini ayamagan, mehnati bilan farovon hayotimizga katta hissa qo‘shgan faxriylarimiz bilan har qancha faxrlansak arziydi. Oqilxon Dadaboyev, O‘zA muxbiri.",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/15/40/BNcUc2X74tLRY8itKXDFOYRTJ40Mm1yZ_normal.jpg"
      ],
      "type": "gazeta"
    },
    {
      "title": "YeI Hindiston va Pokistonni vazminlikka chaqirmoqda",
      "url": "https://uza.uz/oz/posts/yei-hindiston-va-pokistonni-vazminlikka-chaqirmoqda_718432",
      "published_at": "2025-05-09 15:34",
      "content": "– Biz tomonlarni bosiqlik ko‘rsatishga va keskinlikni yumshatish uchun zudlik bilan choralar ko‘rishga chaqiramiz, -dedi Yevrokomissiya matbuot kotibi Anuar el Anuni Bryusseldagi matbuot brifingida. – YeI ziddiyatni muzokaralar yo‘li bilan hal qilish zarurligini yana bir bor ta’kidlaydi. El Anuni Yevropa Ittifoqi vaziyatni diqqat bilan kuzatishda davom etayotganini va Hindiston tomonidan boshqariladigan Kashmirdagi Pahalgam hududida 22 aprel kuni sodir etilgan teraktni keskin qoralashini aytdi. – Biz Pahalgamda sodir etilgan terakt va unda begunoh fuqarolarning halok bo‘lganligini keskin qoralaymiz, -dedi u. – Terrorizmning barcha ko‘rinishlari insoniylikka zid. Aybdorlar javobgarlikka tortilishi kerak. Bayonotda shuningdek, Hindiston va Pokiston xalqaro qonunlarga rioya qilish va tinch aholini himoya qilish uchun barcha choralarni ko‘rishi kerakligi qayd etildi. O‘z navbatida, YeI nizoni yumshatish uchun barcha tomonlar bilan hamkorlik qilishga tayyorligini ma’lum qilgan. Hindiston seshanba kuni Pokiston nazorati ostidagi Azad Kashmir hududiga raketa zarbalari yo‘llab, to‘qqizta “terrorchilik infratuzilmasi” yo‘q qilinganini aytdi. Pokiston harbiy voizi Hindiston oltita nuqtaga zarba berganini va uning oqibatida kamida 27 kishi halok bo‘lgani, shuningdek, 46 kishi jarohatlanganini ta’kidladi. Rasmiy Dehli transchegaraviy aloqalarga asoslanib, hujumda Pokistonni ayblamoqda. Islomobod esa voqeaga aloqadorligini rad etib, mustaqil tergov o‘tkazishga chaqirdi. O‘.Alimov, O‘zA",
      "category": [
        "Jahon"
      ],
      "image_url": [
        "https://cdn.uza.uz/2025/05/09/15/33/zOfuKTnLOKRa66FYabeqQxZzZHU9jfup_normal.jpg"
      ],
      "type": "gazeta"
    },
    {
      "title": "Xotira abadiy, jasorat mangu",
      "url": "https://uza.uz/oz/posts/xotira-abadiy-jasorat-mangu_718428",
      "published_at": "2025-05-09 15:21",
      "content": "Maydon bo‘ylab taralgan mungli ohang, motamsaro ona haykali, xotira olovi, xotira kitobiga o‘yib yozilgan bitiklar mudhish urush haqiqatlarini ifoda etadi, g‘alabaga ulkan hissa qo‘shgan insonlarni eslatadi. Tadbirda viloyat, shahar va tuman hokimliklari, viloyatning barcha shahar va tumanlaridan nuroniylar, baynalmilalchi jangchilar, front ortida fidokorona mehnat qilgan faxriylar, ommaviy axborot vositalari vakillari ishtirok etdi. Xorazm viloyati hokimi Jo‘rabek Rahimov, sektorlar rahbarlari, mehnat faxriylari, harbiy-ma’muriy sektor, huquqni muhofaza qilish idoralari, harbiy qismlar va keng jamoatchilik vakillari Motamsaro ona haykali poyiga alvon gulchambarlar qo‘yib, jang maydonlarida qahramonlik namunalarini ko‘rsatgan, mustaqilligimiz yo‘lida jon fido qilgan ota-bobolarimizning bukilmas irodasi, jasorati va matonatini yod etib hurmat bajo keltirdi. [gallery-23271] Hujjatlarning dalolat berishicha, fashizmga qarshi qonli janglarda  Xorazm viloyatidan 67 ming 300 nafar kishi ishtirok etgan. Ulardan 21 ming 351 nafari eson - omon ona yurtga qaytgan. Afsuski, 31 ming 445 nafari qahramonlarcha halok bo‘lgan, 7 ming nafardan ziyodi bedarak yo‘qolgan. To‘rt muchasi sog‘lom 13 ming 211 nafar Xorazmning mard o‘g‘lonlari shafqatsiz urushdan uyiga nogiron bo‘lib qaytgan. Bugungi kunda ularning 4 nafari hayot. Bugun avlodlar tinchligi, mamlakatimiz barqarorligi uchun jon fido qilgan insonlar xotirasi hurmat bilan yodga olinmoqda. Ayni vaqtda hayot bo‘lgan mehnat faxriylari va keksalarga ehtirom ko‘rsatilmoqda. Xotira va qadrlash kuniga bag‘ishlangan tadbirlar viloyatning shahar va tumanlarida, mehnat jamoalarida davom etmoqda. Ahmadjon Shokirov, Behzod Saidov (surat), O‘zA muxbirlari",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/15/19/zXcWrRmX6nnyaL8tQRUR2rdjQhjim4YH_normal.jpg"
      ],
      "type": "gazeta"
    },
    {
      "title": "G‘alaba bog‘ida tug‘iladigan savollar ko‘p, javob bitta... (+video)",
      "url": "https://uza.uz/oz/posts/galaba-bogida-tugiladigan-savollar-kop-javob-bitta-video_718424",
      "published_at": "2025-05-09 15:09",
      "content": "Jussasi musichaday bo‘lib qolgan bir otaxon jim turibdi. Ozib-to‘zib ketgan gavdasini bir yuk bosyaptiki, jimgina dod deyapti. Bu faryod, bu jimlik, ko‘zlar tubiga yashiringan kuch-qudratni anglash qiyin emas. Besh o‘g‘lidan \"qora xat\" olgan otaxon urushga boraman deydi. Shu paytda poyezdning ogohlantiruvchi puvillagan chinqirig‘i odamlarning g‘ala-g‘ovurini bosib ketadi. Temir yo‘l vokzali. Yig‘lagan kim, ovutgan kim? Yurtining tinchligi uchun otlangan kim? Bir xalta bug‘doyni yelkasiga tashlab olomon oralab vagonlar tomon intilayotgan kim? O‘zi och va yupun, lekin frontdagilarning tashvishi uchun yashayotgan kim? Urush bo‘layotgan o‘lkalardan kelayotgan bolalarni bag‘riga olayotganlar kim? Savollar ko‘p, javob bitta... Poytaxtimizdagi G‘alaba bog‘idaman. Aniqrog‘i shu bog‘ hududida tashkil etilgan “Vokzal” ro‘parasidaman. So‘lim maskanning bu manziliga qachon kirsam quloqlarimga urushning shovqini eshitilib ketganday bo‘ladi. Hayolimda esa shu savollar aylanaveradi. Ko‘z o‘ngimda esa o‘zbek xalqining o‘sha davrdagi qahramonligi va jasorati gavdalanaveradi. O‘zbekiston urush yillarida frontning mustahkam ta’minot bazasiga aylangan edi. Bu yurtdan jang maydonlariga juda ko‘p miqdorda harbiy texnika, qurol-yarog‘, dori-darmon, kiyim-kechak, oziq-ovqat va boshqa zarur mahsulotlar yetkazib berilgan. Olov ichida qolgan joylardan yurtimizga bir yuz yetmishdan ortiq zavod va fabrika ko‘chirib keltirilgan. Juda og‘ir sharoitda urush hududlaridan o‘lkamizga olib kelingan bir yarim million nafarga yaqin insonni, yetim bolalarni bag‘riga oldi bu el. Holatlarning barchasiga o‘sha vokzallar guvoh. Bir so‘z bilan aytganda o‘sha davrda O‘zbekiston temir yo‘llari frontga xizmat qilish maqsadida to‘liq safarbar etildi. Harbiy va insonparvarlik yuklari harakatining strategik markazlariga aylandi. G‘alaba bog‘ida kishini mulohazaga, o‘yga toldiradigan hamda tarixni yodga soladigan bu kabi majmualari talay. Shu kunlarda bu yodgorliklar soni yana ikkitaga ko‘paydi. Masalan, “Xotira nuri” kompozitsiyasi Ikkinchi jahon urushi va front ortida mehnat qilgan o‘zbekistonlik qahramonlar xotirasiga bag‘ishlab barpo etildi. Monument parvoz qilayotgan ikki qush shaklida. Bu yerdagi “Millat fidoyilari” xiyoboni ham davlatimiz rahbarining g‘oyasi asosida tashkil etildi. Yodgorlik mustaqillik yillarida mamlakatimiz himoyasi yo‘lida halok bo‘lgan harbiy xizmatchilar va huquq-tartibot idoralari xodimlarining xotirasiga bag‘ishlangan. Tinchlik va ozodlik uchun fido bo‘lgan jonlarni bu el hech qachon unutmaydi. Ikrom AVVALBOEV, O‘zA muxbiri",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/15/06/8lOdWLYb2ANLpvdi7P4jRZcEwY1exG1M_normal.jpg"
      ],
      "type": "gazeta"
    },
    {
      "title": "Qulupnay mavsumi yakunlandimi? (+video)",
      "url": "https://uza.uz/oz/posts/qulupnay-mavsumi-yakunlandimi-video_718420",
      "published_at": "2025-05-09 14:44",
      "content": "Ayniqsa bog‘ qator oralariga ekilgan qishloq xo‘jaligi mahsulotlarining dehqonga bir qancha ustun taraflari bor. Bir tarafdan bog‘lar yaxshi oziqlanadi, ikkinchi tarafdan olingan mo‘l hosil dehqonga bu qo‘shimcha daromad hamdir. Qulupnay mavsumining borishi va samarasi haqida bilish uchun yo‘l-yo‘lakay dala mehnatkashlari bilan suhbatlashdik. - Aytingchi bu yil qulupnayning hosildorligi qanday va mavsum qachon yakunlanadi? - Behi bog‘ining orasiga qulupnay ekdik, – deydi ijarachi To‘lqinjon Rajabaliyev. - Biz ham foydalanyapmiz, ko‘chatlar ham suv ichyapti. Hamkorlikda foydalanganimiz uchun soliqlardan ham yengillik bor. Hozir qulupnay tugash arafasida. Oldingi yillarda mana shu davrlarda endi mavsum boshlangan bo‘lardi. Bu yil bir xafta oldin pishib-yetildi. Oldingi yillarga qaraganda daromad bu yil yaxshi bo‘ldi. Sanjar Toshpo‘latov, Asliddin Alijonov, Anvar Ahmedov, O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/14/39/HluiTDuml1w8Ma3kGlv9J4IklVhlR39E_normal.jpg"
      ],
      "type": "gazeta"
    },
    {
      "title": "Ikkinchi jahon urushi yillarida O‘zbekistonda ta’lim (+video)",
      "url": "https://uza.uz/oz/posts/ikkinchi-jahon-urushi-yillarida-ozbekistonda-talim-video_718418",
      "published_at": "2025-05-09 14:40",
      "content": "O‘rta Osiyoga evakuatsiya qilingan 308 korxonadan 100 dan ortig‘i aynan bizning yurtimizga ko‘chirtirildi. Ularning 50 tasi 1942 yil boshida, qolganlari urush boshlangan yilning o‘zidayoq ishga tushirildi. O‘zbekistonning 300 ta korxonasi harbiy mahsulot ishlab chiqarishga ixtisoslashtirildi. Urush talofoti har bir xonadonga o‘z ta’sirini ko‘rsatdi, ammo sharoitlar qanday og‘ir bo‘lmasin, O‘zbekiston aholisi ushbu davrni katta matonat bilan o‘tkazdi. Xalq xo‘jalikning qator sohalarida shijoatini ko‘rsatib, urushning tezroq yakunlanishi uchun o‘z hissasini qo‘shib keldi. Urush davrida Chirchiq shahriga, shu qatorda, markaziy ilmiy loyiha institutlari va oliy ta’lim muassasalari evakuatsiya qilindi. Ular orasida Azot sanoati instituti (GIAP), azot korxonalarini loyihalashtirish instituti (Giproazot), Gidrotexnika instituti (VNIIG), Kirov nomidagi Xarkov kimyo-texnologiya institutlarini ko‘rsatib o‘tish mumkin. Ularda 300 nafardan ortiq ilmiy xodimlar, shu qatorda 70 dan ortiq doktorlar va fan nomzodlari ishladi. Urush davridagi ta’lim maskanlari, pedagogik kadrlar, o‘qitish tizimlari haqida tarix instituti kichik ilmiy xodimi Yulduz Tursunova batafsil ma’lumot beradi. M.Turdaliyeva, A.Ahmedov (video), O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/14/39/uYXajCKxUUY0WHWymn7i97k5S5taNmgp_normal.jpg"
      ],
      "type": "gazeta"
    },
    {
      "title": "Sirdaryo viloyati xabarlari – qisqa satrlarda",
      "url": "https://uza.uz/oz/posts/sirdaryo-viloyati-xabarlari-qisqa-satrlarda_718407",
      "published_at": "2025-05-09 13:51",
      "content": "Tadbirda harbiy xizmatchilar, mehnat faxriylari, nuroniylar hamda jamoatchilik vakillari ishtirok etdi. Guliston tumani hokimi vazifasini bajaruvchi Olimjon Jo‘rayev Ikkinchi jahon urushida jasorat bilan kurashgan va mehnat frontida fidoyilik ko‘rsatgan yurtdoshlarimizga minnatdorlik bildirdi. Ular tomonidan amalga oshirilgan jasorat va matonat bugungi tinchlik va farovonlikning mustahkam asosi ekanini ta’kidladi. Tadbir davomida tuman madaniyat bo‘limi tomonidan tayyorlangan konsert dasturi namoyish etildi. *** 9 may – Xotira va qadrlash kuni munosabati bilan O‘zbekiston Sog‘liqni saqlash xodimlari kasaba uyushmasi Sirdaryo viloyati Kengashi tashabbusi bilan Guliston shahridagi “Registon” tantanalar uyida ma’naviy-ma’rifiy tadbir bo‘lib o‘tdi. Tadbirda aholi salomatligini muhofaza qilishga o‘zining munosib hissasini qo‘shgan, el-yurt ravnaqi yo‘lida xizmat qilgan marhum tibbiyot xodimlari xotirlandi. O‘zbekiston Sog‘liqni saqlash xodimlari kasaba uyushmasi Sirdaryo viloyati Kengashi raisi Akbarxon Mirzaxonov marhumlarning yaqinlariga va hozirda keksalik gashtini so‘rayotgan faxriy tibbiyot xodimlariga samimiy minnatdorlik izhor etdi hamda ularga esdalik sovg‘alarini topshirdi. *** 9 may – Xotira va qadrlash kuni munosabati bilan Sirdaryo viloyati Axborot va ommaviy kommunikatsiyalar boshqarmasi hamda Sirdaryo viloyati Sport boshqarmasi tashabbusi bilan Guliston shahridagi “Ulug‘obod” sport majmuasida jurnalistlar xotirasiga bag‘ishlangan mini-futbol bo‘yicha “Xotira turniri” o‘tkazildi. Turnir Sirdaryo viloyatida yashagan matbuot hamda ommaviy axborot vositalarida faoliyat yuritgan marhum jurnalistlar xotirasiga bag‘ishlandi. Turnirda “Rakurs” ( viloyat boshqarmalari), \"Sirdaryo TV\" (Sirdaryo viloyat teleradiokompaniyasi), “Yangi Sirdaryo” (“Yangi Sirdaryo” gazeta jamoasi), “Bir jamoa” (tuman va shahar hokimliklarining axborot xizmati rahbarlari), “Milliy kontent” (viloyat Axborot va OAV boshqarmasi) hamda “Blogerlar ittifoqi” jamoalari o‘zaro bahslashdi. Qizg‘in va murosasiz o‘tgan musobaqa shiddatli o‘yinlarga boy bo‘ldi. G‘olib va sovrindor jamoalarga viloyat Sport boshqarmasi tomonidan diplom, kubok va esdalik sovg‘alari topshirildi. G‘ulom Primov, Shahriyor Ortiqboyev (surat), O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2022/04/20/11/15/yZyWmPDJSI8NNS5697erhlacDY8Ejbht_normal.jpg"
      ],
      "type": "gazeta"
    },
    {
      "title": "Vatan ravnaqi, tinchligi va himoyasi yo‘lidagi qahramonlik unutilmaydi",
      "url": "https://uza.uz/oz/posts/vatan-ravnaqi-tinchligi-va-himoyasi-yolidagi-qahramonlik-unutilmaydi_718404",
      "published_at": "2025-05-09 13:43",
      "content": "Erta tongdan Termiz shahridagi Xotira maydoni viloyat hokimligi, harbiylar, huquq-tartibot idoralari, davlat va jamoat tashkilotlari rahbarlari, urush fronti mehnat faxriylari, yoshlar, keng jamoatchilik vakillari bilan gavjum bo‘ldi. Marosim qatnashchilari viloyat hokimi U.Qosimov boshchiligida Motamsaro ona haykali poyiga gulchambar qo‘yib, hozirgi tinch, to‘kin va osuda turmush uchun jon fido qilgan yurtdoshlarimiz xotirasini yod etdi. Ikkinchi jahon urushi yillarida Surxondaryo viloyatidan 53 ming 360 dan ziyod mard, jasur yurtdoshimiz frontga jo‘natilgan. Ularning 11 mingdan ortig‘i jang maydonlarida halok bo‘lgan. Ayni paytda viloyatda bir nafar Ikkinchi jahon urushi qatnashchisi va 613 nafar urush fronti mehnat faxriysi osuda, obod hayot kechirmoqda. [gallery-23270] – Viloyatdagi urush faxriylari va nogironlari uchun tibbiy va ijtimoiy xizmatlar ko‘rsatilib, biz bilan bir safda sog‘lom, tinch turmush kechirishi uchun barcha sharoit yaratilgan, – deydi “Nuroniy” jamg‘armasi viloyat bo‘limi raisi Orziqul Soatov. – Patronaj xizmati ko‘rsatilmoqda. O‘z istaklariga ko‘ra sanatoriylarda davolanayotir. Ularning 72 nafari yuz yoshdan oshgan piru badavlat otaxon va onaxonlardir. Davlatimiz ko‘rsatayotgan e’tibordan mamnun bo‘lib yashayotgan faxriylarimiz yosh avlodni tinchlikning qadriga yetish, Vatanga sadoqat, yurtga muhabbat, halol mehnatga intilish kabi yuksak fazilatlar ruhida tarbiyalashga ham munosib hissa qo‘shmoqda. Prezidentimizning 2025 yil 25 fevraldagi farmoniga muvofiq, umumxalq bayrami munosabati bilan janubdagi vohada 1941-1945 yillardagi urush va mehnat fronti faxriylariga chuqur ehtirom, izzat-ikrom ko‘rsatilib, “Ikkinchi jahon urushidagi g‘alabaning 80 yilligi” esdalik yubiley medali va bir martalik pul mukofotlari tantanali topshirildi. “Vatan ravnaqi, tinchligi va himoyasi yo‘lidagi qahramonlik unutilmaydi” shiori ostida tashkil etilayotgan tadbirlarda qaqshatqich jangu jadallarda qahramonlarcha jon fido etgan yurtdoshlarimiz xotirasi yod etilib, urush qatnashchilari va front orti mehnat faxriylari sharaflanmoqda. Mustaqillik yillari xizmat burchini bajarish chog‘ida halok bo‘lgan harbiy xizmatchilar va huquqni muhofaza qilish organlari xodimlari oila a’zolari holidan xabar olinayotir. Moddiy va ma’naviy yordam ko‘rsatilmoqda. Inson qadri sharaflanayotgan mamlakatimizda amalga oshirilayotgan bunday ezgu amallar ajdodlarimizning o‘tmishdan tinchlik, ahillik va matonatni, sadoqat, mehr-oqibat va jasoratni ulug‘laganini, keyingi yillarda bu an’analar yangi qiyofada xalqimiz qalbiga yanada chuqurroq singib borayotganini keng namoyon etmoqda. Viloyatning asosiy bayram tadbiri Termiz shahridagi muhtasham San’at saroyida bo‘lib o‘tdi. Prezidentimizning O‘zbekiston xalqiga bayram tabrigi o‘qib eshittirildi. Viloyat musiqali drama teatri san’atkorlarining “Tumaris” spektaklidan sahna ko‘rinishlari, Termiz garnizoni harbiy orkestri, san’at ustalari va estrada xonandalarining qiziqarli konsert dasturi namoyish etildi. Janubdagi vohada bayram tadbirlari davom etmoqda. Xolmo‘min Mamatrayimov, O‘zA muxbiri",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/15/03/BpFB4uwEx9Bwt1Az94mU9FrwKtJeuwuH_normal.jpg"
      ],
      "type": "gazeta"
    },
    {
      "title": "9 may – Xotira va qadrlash kuni (+video)",
      "url": "https://uza.uz/oz/posts/9-may-xotira-va-qadrlash-kuni-video_718410",
      "published_at": "2025-05-09 13:42",
      "content": "II jahon urushida o‘zbekistonliklar Ikkinchi jahon urushi yillarida O‘zbekistondan jami 1 million 500 mingdan ortiq inson harbiy safarbarlikka jalb etildi. Bu O‘zbekiston aholisining o‘sha davrdagi umumiy soniga nisbatan juda katta ko‘rsatkich edi. Ulardan bir qismi frontda — jang maydonlarida fashistlarga qarshi kurashdi. O‘zbekistonliklar Sovet Armiyasining deyarli barcha yirik jang operatsiyalarida ishtirok etdi. Front ortida esa 1 milliondan ziyod kishi faoliyat yuritdi. Ular zavod va fabrikalarda, qishloq xo‘jaligida, harbiy qurol-yarog‘, kiyim-kechak va oziq-ovqat ishlab chiqarishda jonbozlik ko‘rsatdi. Shuningdek, 1941–1942 yillarda boshqa front hududlaridan evakuatsiya qilingan 100 dan ortiq yirik sanoat korxonalari ham O‘zbekistonga ko‘chirildi. Bu korxonalarda ishlagan muhandis va mutaxassislar, mahalliy ishchilar bilan hamkorlikda mamlakat iqtisodiy quvvati frontni ta’minlashga yo‘naltirildi. Shu tariqa, o‘zbekistonliklar jang maydonida qahramonlik qilgan bo‘lsalar, front ortida esa tinimsiz mehnat qilib, umumiy g‘alabaga ulkan hissa qo‘shganlar. Ikkinchi jahon urushidagi yo‘qotishlar Ikkinchi jahon urushi O‘zbekiston uchun beqiyos fojialarga sabab bo‘ldi. Rasmiy manbalarga ko‘ra, o‘zbekistonlik jangchilardan taxminan 538 mingdan ortig‘i janglarda halok bo‘ldi. Bu ko‘rsatkich, aniq raqamlar mavjud emasligini hisobga olsak, yanada yuqori bo‘lishi mumkinligi taxmin qilinadi. Har bir shahid – bir oilaning qahramoni, bir millatning yo‘qotgan umidi bo‘ldi. Shuningdek, 158 mingdan ortiq o‘zbekistonlik harbiy bedarak yo‘qolgan deb qayd etilgan. Ulardan ko‘pchiligi frontdagi og‘ir janglar davomida, asirlikda yoki evakuatsiya paytida izsiz yo‘qolib ketdi. Janglar tugagach, 900 mingdan ortiq o‘zbekistonlik jangchi uyiga qaytib kelgan. 870 mingdan oshig‘i turli jarohatlar olgan, 60 ming nafardan ziyodi esa nogiron bo‘lib qaytdi. Ular urushdan so‘ng mamlakat tiklanishida, iqtisodiyotni qayta qurishda faol ishtirok etdi. Urushning og‘ir ta’sirlari ularni doimiy ravishda ta’qib qilgan – jismoniy jarohatlar, psixologik zarbalar va xotiralarda qolgan dahshatli lavhalar ko‘pchilikning taqdiriga ta’sir qildi. Bugungi kunda ularning nomlari ko‘plab shahar va qishloqlardagi yodgorliklarda abadiylashtirildi. Bu faktlar har bir o‘zbekistonlikka urushning qanday fidokorona va og‘ir kechganini yodga soladi. Bolajon va mehmondo‘st O‘zbekiston Ikkinchi jahon urushi yillarida O‘zbekiston faqat frontdagi qahramonliklari bilan emas, balki insonparvarlik va mehmondo‘stligi bilan ham tanildi. Urush davomida fashistlar tomonidan bosib olingan hududlardan 1,5 millionga yaqin kishi evakuatsiya qilingan bo‘lib, ularning 250 mingdan ortig‘i bolalar edi. Bu bolalarning ko‘pchiligi yetim qolgan, ota-onalari frontga ketgan yoki halok bo‘lgan. O‘zbekistonlik oilalar ularni o‘z qaramog‘iga olib, tarbiyaladi. Eng mashhur misollardan biri Toshkentlik temirchi Shoahmad Shomahmudov va uning rafiqasi Bahri Akramova hisoblanadi. Ular turli millatlarga mansub 16 nafar bolani farzandlikka olib, tarbiyalashgan. Bu bolalar orasida rus, belorus, ukrain, latish, moldovan, yahudiy, tojik, qozoq, tatar va boshqa millat vakillari bo‘lgan. Ularga o‘zbek ismlari qo‘yilib, milliy an’analar asosida tarbiyalandi. Bu oila Sovet propagandasida millatlar do‘stligining ramzi sifatida ko‘rsatildi. Shuningdek, Samadovlar oilasi 12 nafar, Jo‘rayevlar va Ashurxo‘jayevlar oilalari har biri 8 nafar bolani farzandlikka oldi. Bu insonparvarlik harakati O‘zbekiston xalqining mehr-shafqatini, millatlar o‘rtasidagi do‘stlik va birdamlikni namoyon etdi. Bugungi kunda ham bu tarixiy voqealar yodga olinib, yosh avlodga vatanparvarlik va insonparvarlik ruhida tarbiya berishda muhim ahamiyat kasb etmoqda. 9-may — bu nafaqat Ikkinchi jahon urushi qatnashchilarini, balki xalqimiz tarixida Vatan ozodligi va tinchligi yo‘lida jonini fido qilgan barcha ajdodlarimizni yodga olish kunidir. Amir Temur, Temur Malik, Jaloliddin Manguberdi kabi mard sarkardalar, istiqlol va erkinlik uchun kurashgan yurtdoshlarimiz, turli davrlarda jasorat ko‘rsatgan fidoyilar xotirasi xalqimiz qalbida abadiy saqlanadi. Ularning mardu maydonligi, matonati va fidoyiligi biz uchun ibrat maktabidir. Shu bois, bu sana — tarix va jasorat, xotira va qadriyat ramziga aylangan muqaddas kun sifatida nishonlanadi. Iroda Jo‘rayeva, Iskandar Ismatov, O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/13/10/3Ei8OTVpgR1ZI88hMIQf8gjRk5XXPByp_normal.jpg"
      ],
      "type": "gazeta"
    },
    {
      "title": "Gulbarchin Kansaitova: “Bola qalbiga yo‘l topsanggina undagi iqtidorni ochish mumkin”",
      "url": "https://uza.uz/oz/posts/gulbarchin-kansaitova-bola-qalbiga-yol-topsanggina-undagi-iqtidorni-ochish-mumkin_718402",
      "published_at": "2025-05-09 13:38",
      "content": "Gulbarchin aya 40 yildan ziyod Sirdaryo viloyatidagi pedagog kadrlarni qayta tayyorlash markazida faoliyat yuritdi. U ta’lim sifati, metodik yondashuvlar va murabbiylik madaniyatini rivojlantirishga munosib hissa qo‘shgan. 9 may — Xotira va qadrlash kuni munosabati bilan Guliston davlat pedagogika institutining Maktabgacha va boshlang‘ich ta’lim metodikasi kafedrasi ustozlari hamda magistrantlari faxriy ustoz xonadoniga tashrif buyurdi. Uchrashuv ma’naviy-ma’rifiy ruhda, samimiy suhbatlarga boy bo‘ldi. – Bolaligim urush yillariga to‘g‘ri kelgan. Har bir xonadonda dard, tashvish, yetishmovchilik hukm surar edi. Otalar frontda, onalar dala va zavodlarda mehnat qilardi. Hozirgidek zamonaviy maktablar qayerdan bo‘lsin? Sinfxonalar qishda sovuq, shart-sharoitlar deyarli yo‘q edi. Ammo ta’lim biz uchun umid va kelajakka ishonch manbai edi. Shu bois intildim, o‘qidim, pedagoglik kasbiga mehr qo‘ydim. Bugun esa barcha imkoniyatlar yaratilgan. O‘z qiziqishing bo‘yicha o‘qib, yetuk mutaxassis bo‘lishing mumkin. Yoshlarga doim aytaman, bola qalbiga yo‘l topsanggina undagi iqtidorni ochish mumkin. Ta’lim – bu faqat dars berish emas, avvalo yurakdan his etib, har bir bolaga inson sifatida yondashishdir, — deydi ustoz. Tadbir davomida Gulbarchin aya o‘z hayot yo‘li, kasbiy faoliyati, inson tarbiyasi va murabbiylik madaniyati haqida yoshlarga hayotiy saboq berdi. Uning fikr va maslahatlari yosh pedagoglar uchun amaliy qo‘llanma vazifasini o‘taydi. Shuningdek, ustoz o‘zining mualliflik metodik qo‘llanmalarini magistrantlarga esdalik sifatida taqdim etdi. – Bunday uchrashuvlar yosh mutaxassislar uchun tajriba maktabi vazifasini o‘taydi. Ular orqali an’analar saqlanadi, ilg‘or g‘oyalar yosh avlod ongiga singdiriladi, – deydi Maktabgacha va boshlang‘ich ta’lim metodikasi kafedrasi dotsenti Alisher Bolibekov. Guliston davlat pedagogika instituti tashabbusi bilan tashkil etilgan mazkur tadbir fidoiy ustozga nisbatan ko‘rsatilayotgan yuksak hurmat va e’tirof ramzi bo‘lib, yoshlarda kasbiga sadoqat va insonparvarlik tuyg‘usini mustahkamlashga xizmat qiladi. G‘ulom Primov, O‘zA muxbiri",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/13/37/Hx6jik8FBMwLkMQOJtjRGXqeCR2CXym1_normal.jpg"
      ],
      "type": "gazeta"
    },
    {
      "title": "Xotira va qadrlash kunida Farg‘onadagi \"Motamsaro ona\" haykali poyi gulchambarlar bilan to‘ldi",
      "url": "https://uza.uz/oz/posts/xotira-va-qadrlash-kunida-fargonadagi-motamsaro-ona-haykali-poyi-gulchambarlar-bilan-toldi_718400",
      "published_at": "2025-05-09 13:36",
      "content": "[gallery-23269] Muqimjon QODIROV (surat), O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/13/35/YWq5OmUFGgPpKdPeo3isIHUrtmkLtcy2_normal.jpg"
      ],
      "type": "gazeta"
    },
    {
      "title": "Xalqning vatan ravnaqi, tinchligi va himoyasi yo‘lidagi qahramonligi unutilmaydi",
      "url": "https://uza.uz/oz/posts/xalqning-vatan-ravnaqi-tinchligi-va-himoyasi-yolidagi-qahramonligi-unutilmaydi_718396",
      "published_at": "2025-05-09 13:16",
      "content": "Insonning tuyg‘ulari hech qachon butunlay yo‘qolib ketmaydi. Sog‘inchlari hech zamonda qaytmas bo‘lib tark etmaydi. Yo‘qchilikda to‘qchilikni, notinchlikda tinchlikni qumsaydi, sog‘inadi. Bu tuyg‘ular urush to‘zonlarida umrining eng gullagan davrini o‘tkazgan yosh yigitlarning qalbida bo‘lmagan, deysizmi? Yoyinki, farzandi, otasi va yorini dushmanga qarshi yubora turib, Tangridan omonlik so‘rab duo qilganlar qalbida bo‘lmagan, deysizmi? Hammasiga inson atalmish zotning tuyg‘ulari giriftor bo‘lgan. To‘g‘ri, bugun biz ularning qalbidagi og‘riqlarni, Yaratganga qilgan iltijolarini va hatto necha kunlab non totmay azoblangan jismini his etolmaymiz. Bizni shukronalikka undash uchun yetarli asoslar bor zamonda yashayapmiz. Ammo bu ularni unutishimizga sabab bo‘la olmaydi. Aksar inson o‘z boshidan o‘tkazgan kunlardangina ibrat olishga moyil. Bu balki uning chin ma’nodagi ojizligidir. Odamzod yaralganiga million yillar o‘tgan bo‘lsa-da, hech bir davrda bashar farzandining jamoaviy bo‘lib baxt aynan nimadaligini anglab, o‘sha yo‘lni mustahkam tutganiga ishonish qiyin. Oqibatda esa, tarix kitoblarini mash’um sanalar bilan to‘ldirgan urushlar, uning ortidan olamni tark etgan go‘daklar, onalar va tinchliksevarlarning qoni bilan to‘langan. Bugun-chi?! Bizni jismimizning qayg‘usidan boshqa qanday tashvishlar qiynayapti? Mehnat istagan ko‘ngil harakat qila olsa, rizq topadi. Bugun dunyo notinch, deb jar solishga hojat yo‘q, chunki bundan bexabar qolganlardan boxabarlar bisyor. Shunday damlarda Yaratganning nazari tushgan yurting borligining o‘zi baxt emasmi? Xalqining farovonligi uchun islohotlar yuritayotgan insonlar atrofingda bisyor ekanligi saodat emasmi? Bu kunlarni uzoq tariximizdan yaqin tariximizgacha bo‘lgan davrda ota-bobolarimiz orzu qilmaganmidi? Bugun bizga tinchlik va mustaqillik uchun jon fido qilganlarni xotirlash, qadrlash amaligina qoldi. Shukrki, munosib bo‘lib xotiralarni muqaddas saqlamoqdamiz. Unutmaylik, asl qahramonlik vaqt va davr tanlamaydi. Tinchlik davrida ham yurtga qalqon bo‘layotgan mardlarimiz bisyor. Jonfidolar bisyor. Davlatimiz rahbari Shavkat Mirziyoyevning g‘oyasi asosida tashkil etilgan “Millat fidoyilari” xiyoboni mustaqillik yillarida mamlakatimiz himoyasi yo‘lida halok bo‘lgan harbiy xizmatchilar va huquq-tartibot idoralari xodimlarining xotirasiga bag‘ishlandi. Prezidentimiz mazkur majmuaga tashrif buyurib, marhum harbiy xizmatchilarning oila a’zolari bilan uchrashib, “Har yili bu yerga kelib, Ikkinchi jahon urushidagi yo‘qotishlarni eslaymiz. Endi mustaqillik fidoyilariga bag‘ishlangan ushbu majmuani tashkil qilganimiz, xayrli ish bo‘ldi. Chunki ular ham milliy qahramonlarimiz. Shu jihatdan, bu maydonning ma’naviy ahamiyati katta. Bu ham o‘zlikni anglash, bu ham inson qadri“, dedi. Darhaqiqat, bugungi osoyishtalik davrida har sohada inson qadriga bo‘lgan e’tibor yuksalmoqda. O‘zbekiston Respublikasi Prezidentining 19 fevraldagi qaroriga muvofiq, urush va mehnat faxriylariga munosib hurmat ko‘rsatilmoqda. Ikkinchi jahon urushi qatnashchilari va nogironlariga 10 ming AQSH dollari miqdorida, ushbu toifaga tenglashtirilgan shaxslarga 25 million so‘m, mehnat fronti qatnashchilariga 3 million so‘mdan bir martalik pul mukofotlari berilmoqda. Ko‘plab muhtaram nuroniylarga “Ikkinchi jahon urushidagi g‘alabaning 80 yilligi” yubiley medallari topshirilmoqda. Ma’lumotlarga tayanadigan bo‘lsak, Ikkinchi jahon urushiga o‘zbekistonliklarning 2 millionga yaqini safarbar etilib, shundan 538 ming nafardan ortig‘i jang maydonlarida qahramonlarcha halok bo‘lgan, 158 ming nafardan ortig‘i bedarak yo‘qolgan. Mustaqillik yillarida 200 nafarga yaqin harbiy xizmatchilar va huquqni muhofaza qiluvchi organlar xodimlari mamlakatimizning tinchligi va osoyishtaligi yo‘lida o‘z jonini fido qilganlar. Tinchlik va mustaqillik uchun o‘z jonini ayamagan ota-bobolarimiz va mard o‘g‘lonlarimizning ulkan jasorati, matonati hamda fidoyiliklari abadiy. 9 may – Xotira va qadrlash kunini keng nishonlash, Ikkinchi jahon urushida qozonilgan g‘alabaga hissa qo‘shgan urush va mehnat faxriylariga hamda Vatan ravnaqi, taraqqiyoti va uning himoyasi uchun kurashgan buyuk ajdodlarimizga alohida e’tibor sifatida Prezidentimizning “Ikkinchi jahon urushida qozonilgan g‘alabaning 80 yilligi hamda Xotira va qadrlash kuniga tayyorgarlik ko‘rish va munosib nishonlash to‘g‘risida“gi qarori imzolandi. Shu o‘rinda o‘ylab ko‘raylik, yoshi ulug‘larimizning qalbini nima xushnud etadi — tinch-farovon yurtda yashayotgan avlodlarini ko‘rish va ularning xizmatlarini qadrlash yo‘lidagi e’tirof. Qarorda Ikkinchi jahon urushi qatnashchilari va front orti mehnat faxriylariga ularning xohishlariga ko‘ra respublika hududidagi sanatoriylarga bir nafar kuzatuvchisi bilan bir martalik bepul yo‘llanmalar taqdim etilishi belgilandi. Bu esa ularning tanu joni salomatligi, uzoq yillar avlodlar duosida bo‘lib, osoyishtalik qadrini anglatib yashashi uchun ham muhimdir. Qarorga ko‘ra, bu yilgi 9 may – Xotira va qadrlash kuni “Vatan ravnaqi, tinchligi va himoyasi yo‘lidagi qahramonlik unutilmaydi” shiori ostida o‘tkazilmoqda. Undagi ma’nolarning mantig‘ini chaqar ekansiz, aslida har qanday fidoyilik, qahramonlik, jonfidolik Vatan ravnaqiga hissa bo‘lib qo‘shilishiga urg‘u berilgan. Demak, Yangi O‘zbekistonning qaysi manzilida, qay sohada faoliyat yuritmaylik, birgina maqsad bizni taraqqiyotga yetaklaydi. Yurtga fidoyilik, Vatanga sadoqat bo‘lsa, bas. Abdulaziz RUSTAMOV, O‘zA muxbiri",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/13/15/00EA3ljZc2o0FNOFcVUmdnYduhR9zpaF_normal.jpg"
      ],
      "type": "gazeta"
    },
    {
      "title": "Nazariy bilimlar amalda mustahkamlandi",
      "url": "https://uza.uz/oz/posts/nazariy-bilimlar-amalda-mustahkamlandi_718394",
      "published_at": "2025-05-09 13:13",
      "content": "Mashqlar uch bosqichda tashkil etildi. Tabiiy va texnogen xususiyatli favqulodda vaziyatlar oqibatlarini bartaraf etishda ob’ekt fuqaro muhofazasi tuzilmalarining tuman Favqulodda vaziyatlar uchun ko‘maklashuvchi tizim xizmatlari bilan hamkorlikdagi harakatlari doirasida o‘tkazilgan mashqlarda yuqori malakali va tajribali mutaxassislar ishtirok etdi. Mashqlarning dastlabki bosqichida boshqarma boshlig‘ining birinchi o‘rinbosari, Shtab boshlig‘i Sh. Ernazarov tomonidan shaxsiy tarkib o‘rtasida saf ko‘rigi o‘tkazildi. Keyingi bosqichda esa ob’ekt fuqaro muhofazasi tuzilmalari jamoasi zilzila oqibatida vayronalar ostida qolib ketgan jabrlanganlarni qutqarish uchun amaliy harakatlarga kirishdi. Shirin shahrining tegishli xizmatlari bilan hamkorlikda birinchi tibbiy yordam ko‘rsatish va qutqaruvchi jamoalarning hamkorlikdagi harakatlari sinab ko‘rildi. Bu jarayonlarda maxsus ta’lim olish va har qanday favqulodda vaziyatga tezkor va samarali yo‘nalishda yondashishning ahamiyatiga alohida e’tibor qaratildi. Sh. Ernazarovning ta’kidlashicha, tabiiy favqulodda vaziyatlar, ayniqsa zilzila kabi hodisalar, har qanday mamlakatning xavfsizligi uchun katta tahdiddir. Shuning uchun aholini tayyorlash va favqulodda vaziyatlarda faol harakat qilish uchun mutaxassislarning yordam ko‘rsatishga tayyor bo‘lishlari juda muhim. Ushbu tadbirning maqsadi ham nafaqat nazariy bilimlarni amaliy ko‘nikmalarga aylantirish, balki tizimga kiritilgan har bir xodimning zarur holatda qanday harakat qilishini aniqlashdan iborat. G‘ulom PRIMOV, O‘zA muxbiri",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/13/10/EChf0rzHNejr8TRT73M66IPiDj60wigp_normal.jpg"
      ],
      "type": "gazeta"
    },
    {
      "title": "Mard o‘g‘lonlar jasorati hech qachon unutilmaydi (+video)",
      "url": "https://uza.uz/oz/posts/mard-oglonlar-jasorati-hech-qachon-unutilmaydi-video_718391",
      "published_at": "2025-05-09 12:57",
      "content": "Bir yildayoq Sobir Rahimov dviziyasida tank boshqaradigan bo‘ldi. 1945 yil bahorida esa fashistlar uyasi Berlinga tank minib mardona kirib bordi. Ko‘rsatgan jasorati uchun bir necha orden va medallar bilan taqdirlandi. Urushdan keyin esa uzoq yillar traktorchilik qildi. Mana endi el-yurt, farzandlari va Prezident ardog‘ida. 9 may – Xotira va qadrlash kuni bayrami bugun  erta tongda Orifjon ota Mo‘minov yashaydigan mahallada o‘zgacha boshlandi. Viloyat hokimi Xayrullo Bozorov boshchiligida Sharqiy harbiy okrug hamda viloyat idoralari rahbarlari, jamoatchilik tashkilotlari vakillari urush qahramonini sharaflagani keldi. Orifjon ota Mo‘minovga O‘zbekiston Prezidenti yo‘llagan tabrik o‘qib berildi. Unda Orifjon ota urush maydonlarida ko‘rsatgan jasorat yuksak baholangan va ularning hayoti zamondoshlari, yoshlarga ibrat bo‘lib qolishi ta’kidlanadi. Shuningdek, Orifjon otaga Prezidentning shaxsiy sovg‘asi – pul mukofoti ham topshirildi. Bir piyola choy atrofida tinchlik-osoyishtalik qadri, mamlakatdagi islohotlar tashkilotchisi Prezident sa’y-harakatlari haqida so‘z bordi. Tirik tarix vakili Orifjon ota Mo‘minov yurtga, elga omonlik tilab davlat rahbariga minnatdorchilik bildirdi. Bugun viloyatdagi yana besh nafar Ikkinchi jahon urushi qatnashchilariga Prezident tabrigi va sovg‘alari yetkazildi. Farg‘onadagi xotira xiyoboni erta tongdan odamlarning ehtirom maydoniga aylandi. Viloyat hokimi Xayrullo Bozorov motamsaro ona haykali poyiga bahor gullarini qo‘ydi. Harbiylar, davlat idoralari vakillari, shahardagi barcha mahalla ahli, jamoat tashkilotlari uzluksiz  bu qutlug‘ dargohni  yo‘qlab kelmoqda. Barchaning fikru o‘yida bugungi baxtli kun uchun jon fido qilgan vatandoshlariga hurmat bajo keltirish, ularning qalblarida orzu-umidlariga hayot baxsh etish, ruhlari qarshisida ta’zim qilish edi. Muhammadjon Obidov, Elyor Olimov.",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/13/01/sFDnwUdmuMxHGXQgLoHgFb8k9rOSjg18_normal.jpg"
      ],
      "type": "gazeta"
    },
    {
      "title": "Ustozlarni yod etib...",
      "url": "https://uza.uz/oz/posts/ustozlarni-yod-etib_718389",
      "published_at": "2025-05-09 12:50",
      "content": "9 may – Xotira va qadrlash kuniga bag‘ishlab o‘tkazilgan mazkur tadbirda milliy musiqa san’atimiz poydevorini yaratgan ustoz san’atkorlar, jumladan, G‘anijon Toshmatov xotirasi yodga olindi. Dastur davomida milliy mumtoz qo‘shiqlardan namunalar ijro etildi. Quvonarlisi, konsertda yangragan \"Borgan edik bog‘ingizga\", \"Chor minor\", \"Bo‘ylaringni ko‘rgani\", \"Qaro zulfing\", \"Atirgul\" kabi o‘nlab mashhur qo‘shiqlar tomoshabinlar tomonidan birgalikda kuylanib, o‘zgacha ruh bag‘ishladi. Ayniqsa, \"Tabarruk ustoz\" qo‘shig‘i dastur davomida alohida e’tibor va iliq kutib olishga sazovor bo‘ldi. Konsert davomida \"Munojat\" ansambli tomonidan sahnalashtirilgan milliy raqslar esa tomoshabinlarning katta olqishlariga sazovor bo‘ldi. Dastur yakunida esa muxlislar \"Dutorchilar\" ansamblining badiiy rahbari, O‘zbekiston xalq artisti Zamira Suyunovadan qalblarga yaqin, qadrlangan qo‘shiqlarni ijro etishni so‘rashdi. Bu istak san’atkor tomonidan yuksak mahorat bilan bajarilib, konsertga chiroyli yakun yasaldi. Bu kabi badiiy tadbirlar — o‘zbek milliy san’atini asrab-avaylash, o‘lmas asarlarni avlodlarga yetkazish va ijodiy merosni saqlashda muhim o‘rin tutadi. Bugungi kunda O‘zbekiston davlat filarmoniyasi tarkibida 40 dan ortiq badiiy jamoalar faoliyat yuritmoqda. Ular orasida \"Dutorchilar\" ansambli o‘zining o‘zgacha uslubi va milliy ohanglarni asrashdagi xizmatlari bilan alohida ajralib turadi. Ansambl yillar davomida xalq orasida unutilgan yalla, lapar va an’anaviy qo‘shiqlarni qayta tiklab, keng ommaga taqdim etib kelmoqda. O‘zbekiston xalq artisti Zamira Suyunova badiiy rahbarligidagi ushbu ansambl o‘zining 45 yillik faoliyati davomida nafaqat yurtimizda, balki Fransiya, Germaniya, Rossiya, Belgiya, Niderlandiya, Gretsiya, Ozarbayjon, Tojikiston kabi ko‘plab xorijiy mamlakatlardagi nufuzli madaniy tadbirlarda ham ishtirok etib, o‘zbek milliy san’atini xalqaro miqyosda targ‘ib etishga munosib hissa qo‘shmoqda. Ma’lumot o‘rnida, \"Dutorchilar\" ansambli 1979 yilda O‘zbekiston xalq artisti G‘anijon Toshmatov boshchiligida \"Dutorchi qizlar\" nomi bilan tashkil etilgan. Bugungi kungacha ansambl uchun 600 dan ortiq asarlar yaratilgan bo‘lib, ular hozirda \"O‘zbekiston\" radiosining \"Oltin fondi\"dan munosib o‘rin egallagan. N.Usmonova, O‘zA",
      "category": [
        "Madaniyat"
      ],
      "image_url": [
        "https://cdn.uza.uz/2025/05/09/12/49/cy5Qxbyi4JMwxLC4KwnI7SoVndDw70gP_normal.jpg"
      ],
      "type": "gazeta"
    },
    {
      "title": "O‘zbekistonlik to‘qimachilarning buyuk g‘alabaga qo‘shgan hissasi",
      "url": "https://uza.uz/oz/posts/ozbekistonlik-toqimachilarning-buyuk-galabaga-qoshgan-hissasi_718386",
      "published_at": "2025-05-09 12:47",
      "content": "Bu borada xalqimiz jasoratining yorqin ko‘rinishlaridan biri sifatida respublikamizdagi to‘qimachilik sanoati korxonalari, o‘sha yillari og‘ir sharoitlarda tinimsiz mehnat qilgan minglab ishchilar, jumladan o‘smirlar va ayollarni misol keltirish mumkin. O‘z davrida nafaqat O‘rta Osiyo, balki butun mamlakatda yirik sanoat inshootlaridan biri hisoblangan Toshkent to‘qimachilik kombinatining qurilishi 1932 yil 6 may kuni boshlangan. Doimiy tarzda o‘tkazilgan hashar va shanbaliklarda jami 32 mingdan ziyod kishi ishtirok etgan. Uning bunyod etilishida qator respublikalar, Rossiyaning yirik to‘qimachilik sanoati markazlari, jumladan, Kalinin i Serpuxov shaharlaridan jo‘natilgan yuqori malakali injener-texniklar, ishchilarning hissasi katta bo‘lgan. Paxtadan turli tayyor mato va gazlamalar, tikuv va trikotaj iplari ishlab chiqarishga mo‘ljallangan Toshkent kombinati 12 ming ish o‘rinlariga mo‘ljallangan edi. Ayni paytda to‘qimachilik sohalari bo‘yicha mahalliy ishchilarni tayyorlash amalga oshirilgan. Yuzlab o‘smirlar maxsus tashkil qilingan o‘quv kurslarida yangi kasblarni o‘rganishgan. Qisqa muddatlarga ishga tushirilgan Toshkent kombinatida paxta matolarining birinchi metrlari ishlab chiqarila boshlangan. O‘zbekistonda paxta tolasini yetishtirish 1935 yili 1453 tonnani tashkil etgan bo‘lsa, 1945 yili 12284 tonnaga yetgan, ya’ni 10 yil ichida deyarli 10 marta oshgan. Bu raqamlar qishloq aholisining qanchalik yengil bo‘lmagan, ayniqsa urush yillaridagi fidokorona qo‘l mehnati natijalarini aks ettiradi. Bu xom ashyoning oshib borishi natijasida gazlamalar ishlab chiqarish ham muttasil ko‘payib borgan. Toshkent to‘qimachilik kombinati 1938 yili to‘la ishga tushirilib, uning tarkibida ikkita Yigiruv-to‘quv va Yigiruv-ip hamda Pardozlash fabrikalari, shuningdek, mexanik zavodi, elektroremont sexi va boshqa qator maxsus ishlab chiqarish bo‘limlari bo‘lgan. Ayni paytda kombinatning uchta Yigiruv-to‘quv filiallari Toshkent viloyatida joylashgan. 1940 yili Yigiruv-to‘quv fabrikasining 116 ming yigiruv shpindellari va va 2000 to‘quv stanoklariga mo‘ljallangan ikkinchi katta korpusi qurilishi boshlangan. Bu o‘z davri uchun nafaqat respublikamiz, balki Ittifoq miqyosidagi katta iqtisodiy g‘alaba deb, baholangan. Respublika iqtisodiyoti uchun To‘qimachilik korxonasining yana bir muhimligi – “kombinat” tushunchasi bu yerda yangilik bo‘lib, birinchi marotaba vujudga kelgan. Iqtisodiy ko‘rsatkichlari yil sayin oshib borgan Toshkent kombinatiga ommaviy axborot vositalarining qiziqishi ham kuchaygan. 1939 yili o‘z ijodiy faoliyatini boshlagan taniqli kinorejissyor, Xalq artisti, Mehnat Qahramoni Malik Qayumovning birinchi kino asari  – shu korxona haqida olingan hujjatli film Nyu-Yorkdagi Jahon ko‘rgazmasida namoyish qilinib, Katta Oltin medaliga sazovor bo‘lgan. Bugun O‘zbekistonda to‘qimachilik sanoatining shakllanishi va samarali rivojlanishiga katta hissa qo‘shgan insonlar qatorida avvalo taniqli davlat arbobi Mirzamahmud Musaxonov nomini tilga olishimiz o‘rinlidir. Bu korxonaning yuksak ishlab chiqarish salohiyatiga erishishi uning mohirona tashkilotchiligi bilan chambarchas bog‘liq. U Moskvadagi To‘qimachilik institutini oliy baholar bilan tugatgach, Serpuxov shahridagi fabrikada mehnat faoliyatini boshlagan. Dahshatli urush boshlanishi arafasi – 1940 yil boshida 28 yoshlik o‘zbek injeneri Ittifoq To‘qimachilik sanoati Xalq Komissariati buyrug‘iga binoan Moskvadan Toshkent to‘qimachilik kombinatiga xizmatga yuborilgan. “Moskvalik” injener eng katta ishchi kollektivida o‘z injenerlik malakasini yuksak mas’uliyat bilan amalga oshira boshlagan. U to‘plagan sanoatni rivojlantirish tajribasi haqiqiy rahbarlik mahoratiga erishishida oliy hayot maktabiga aylangan. Uning yaqin tariximizdagi og‘ir yillar davomida bu maskanda turli mas’uliyatli lavozimlarda olib borgan faoliyati keng ko‘lamdagi amaliy boshqaruv sirlarini o‘rganishida alohida ahamiyat kasb etgan. Respublika miqyosida salohiyati oshib borayotgan bu tashabbuskor rahbarning ayniqsa urush yillari, undan keyingi mamlakatni tiklashdek qiyin davrlarda to‘qimachilik sanoati rivojlanishiga qo‘shgan hissasi tarixiy manbalarda o‘z aksini topgan. Urush davri haqida gap ketganda, har gal Mirzamahmud Musaxonovning yuz qiyofasi o‘zgarib, ovozi ham boshqacha ohangda chiqayotgandek tuyulardi. Jumladan, u o‘zbek xalqining fashizm ustidan qozonilgan g‘alabaga qanchalik arzigulik hissa qo‘shganligi, jang ketayotgan hududlardan millionlab yurtimizga evakuatsiya qilingan odamlarni, ayniqsa, son-sanoqsiz yetim bolalarni qabul qilish, boqish, saqlab qolish, ish va o‘qish bilan ta’minlash o‘z-o‘zidan osonlikcha bo‘lmaganligini alohida ta’kidlardi. M.Musaxonov o‘z xotiralarini shunday qayd qiladi: “1940 yil boshlarida men Toshkent to‘qimachilik kombinatining yarmisi ish boshlayotgan, yarmisiga endi stanoklar o‘rnatilib, hali to‘la yo‘lga qo‘yilmagan 2-Yigiruv-to‘quv fabrikasiga ishga yuborildim va bu yerda iplarning sifatini ta’minlovchi maxsus bo‘limga boshliq qilib tayinlandim. Asosiy vazifam – eng nozik matolar ishlab chiqarish uchun kerakli uzun tolali paxtani yigirib, undan ingichka, lekin pishiq ip tayyorlashni ta’minlash edi. Buning uchun maxsus sexlar tashkil qilish, ularga turli kerakli stanoklarni bor qismlardan yig‘ib, sozlab, ishga tushirish, sifatli ishlashini ta’minlash mas’uliyati menga topshirilgandi. U paytlarda kombinatda stanoklarni yaxshi tushunadigan master va injenerlar sanoqli bo‘lib, bu soha bo‘yicha mahalliy mutaxassislar yo‘q edi. Boshqa shaharlardan kelgan masterlar orasida yagona o‘zbek men edim. Institutni bitirganimdan so‘ng, Serpuxov shahridagi katta fabrikada to‘rt yil ishlaganim, bundek katta ishlab chiqarish “qozoni”da “qaynab”, ko‘plab tajribali ishchi, master, injenerlardan ish o‘rganib, kerakligicha amaliy malaka orttirganim endi ona yurtimda juda qo‘l kelgandi. Kombinatda o‘zimni dadil sezardim, ishchilar bilan muomala qilishni bilardim, ularning har qanday savollari va murojaatlarga javob bera olardim, ishga tushirilayotgan yoki buzilgan stanoklarning yoniga borishdan qo‘rqmasdim. Yonimda tajribali masterlar yo‘qligi, yuqori malakali injener yagona o‘zim bo‘lganligim sababli kun bo‘yi tinim bilmasdim. Stanoklari buzilib yoki to‘xtab qolgan ishchilar navbatma-navbat yordamimni, ko‘rsatmalarimni kutib kutishardi. Bu jarayonga juda qiziqib, qandaydir bir ko‘tarinki ishtiyoq bilan ishga tushib ketgandim, mashinalarni o‘z muddatlarida o‘rnatib, sozlab, rahbariyatning maqtovlariga ham sazovor bo‘la boshladim. Kecha-yu-kunduz ishga berilib, aniq natijalarga erishishga intilishim bo‘lsa kerak, menga yanada mas’uliyatli vazifalar topshira boshlashdi. Bir lavozimda uzoq o‘tirib qolmadim”. Urush davomida asosiy paxta yetishtirish va uni qayta ishlash manbai hisoblangan O‘zbekistonning zimmasiga yuklatilgan mas’uliyat – frontni to‘qimachilik mahsulotlari bilan uzluksiz ta’minlab berish bo‘lgan. Respublikadagi bosh sanoat korxonasi – To‘qimachilik kombinatiga e’tibor alohida bo‘lib, uning urush davridagi faoliyati shaxsan o‘sha paytdagi davlat rahbari Usmon Yusupovning doimiy nazoratida bo‘lgan. U kombinat qurilishidan boshlab, ishlab chiqarish jarayoni bilan bog‘liq barcha masalalargacha jiddiy kuzatib, muntazam ravishda kelib, vaziyatni joyida bilib turgan. U urush boshlangan kunning ertasiga kombinatga tashrif buyurib, kollektiv bilan uchrashgan, ularni ruhlantirib, g‘alabaga munosib hissa qo‘shishga chaqirgan. Mirzamahmud Musaxonovning xotirlashicha: “Uchrashuv yakunida Usmon ota mening oldimga kelib, o‘ng qo‘lini yelkamga yengil tegizib, “sizlarga ishondim, dushmanni yengamiz, g‘alaba kuni albatta keladi”, deya, barcha kombinat rahbarlari va qator ishchilar bilan birma-bir qo‘llarini mahkam siqib, xayrlashgan”. Ta’kidlash lozimki, bu ulkan iqtisodiy ob’ekt qurilishi, ishga tushirilishi, barcha ishlab chiqarish jarayoni bilan bog‘liq masalalar bevosita rahbarlar – Akmal Ikromov, Usmon Yusupovdan to Sharof Rashidovga qadar ularning nazoratidan bo‘lgan. Barcha muammolar o‘z vaqtida hal qilingan, istiqbolli yo‘nalishlari belgilangan, turli tashabbuslar to‘la qo‘llab-quvvatlangan. Urush boshlangach, Leningraddan evakuatsiya qilingan Ip fabrikasi kombinat tarkibiga qo‘shilib, qisqa muddatda, deyarli uch oydan so‘ng, 1941 yil 5 oktyabrdanoq kerakli mahsulotlar – ip g‘altaklarini chiqara boshlagan. M.Musaxonov rahbarligidagi bu korxona butun mamlakat, birinchi navbatda front uchun kerakli ip mahsulotlariga bo‘lgan ehtiyojlarni to‘la ta’minlagan yagona fabrika bo‘lgan. O‘ta pishiq gazlamalar hajmi 410 mln. metrdan oshgan. Ayni paytda, to‘qimachilik mahsulotlari ishlab chiqarish bilan birga qator maxsus bo‘limlar va korxonalarda frontdagi jangchilar uchun harbiylar kiyimlar ham tikilgan. M.Musaxonovning xotira daftarida yozilishicha, “1-Yigiruv-to‘quv fabrikasiga mudir lavozimimda urush boshlanib, u tugaganicha – butun xalqimiz vatan himoyasi haqida qayg‘urgan og‘ir yillar, kombinat kollektivi bilan kun bo‘yi emas, vaziyat taqozosi bilan, kechalari ham, so‘tkalab ishlashga to‘g‘ri keldi. Jamoamiz kunu-tun, tinimsiz uch smenada bor quvvat va imkoniyatlardan foydalanib, ishlardi. 28 ming kishi, 10 ming stanok tinim bilmasdi. Butun mamlakat «Hamma narsa front uchun» shiori ostida mehnat qilayotgan davrda, Toshkent kombinati jamoasi ham front uchun bor kuchini safarbar qilishga intilardi. O‘rta tolali paxtadan surup, chit va doka ishlab chiqarilib, ulardan jangchilarning ichki va ust-bosh kiyimi tikilgan. Yuqori sifatli, juda pishiq ingichka va uzun paxta tolasidan maxsus «aviatsiya va parashyut matosi” to‘qilib, frontga jo‘natilgan. Bunday gazlama jangovar samolyotlar korpusi va qanotlariga tarang tortilib, ustidan bo‘yalgach, dushman sezishi qiyin bo‘lgan maxsus qoplama sifatida foydalanilgan. Barcha ishchilarimiz, injener-masterlarimiz davlatimiz qanday xavf ostida qolganini, fashist gazandalarini yanchish kerakligini, zimmamizda naqadar yuqori mas’uliyat borligini chuqur his qilgan holda o‘z ish joylarida jonu-dildan, bor kuchlarini, vaqtlarini, hatto sog‘liqlarini ham ayamay tunu-kun xizmat qilardilar». Dahshatli urushning ilk kunlaridanoq barcha zavod va fabrikalarda, shu jumladan, Toshkent kombinatida ham qattiq mehnat intizomi o‘rnatilib, 6 kunlik ish haftasi davomida smena vaqtidan tashqari yana qo‘shimcha majburiy 11 soat ishlab berish belgilangan. Mehnat intizomini buzganlar, kundalik vazifalarni bajarmaganlar jazolangan. Hamma ishga vaqtdan avval kelishga harakat qilib, kechikish uchun o‘rnatilgan jinoiy javobgarlikka uchramaslikka intilgan. Bu davrdagi qiyinchiliklardan yana biri – urush boshlanishi bilanoq Toshkent kombinatidagi 4 mingdan ortiq erkak ishchi va texnik xodimlar frontga chaqirilib, bo‘sh o‘rinlarga xotin-qizlarni jalb qilish, ularga kerakli kasb-hunarlarni o‘rgatish masalasi bo‘lgan. Sal kam 13 ming ishchining 64 foizi yoki 8 mingdan ortig‘i ayollardan iborat bo‘lgan. Mehnat jamoasining deyarli yarmisini maktabni endi tugallagan yoki kechki maktablarda, texnikum va oliy o‘quv yurtlarida o‘qiyotgan yoshlar tashkil qilgan. Shunday vaziyatda kombinatning ko‘p mingli jamoasini birlashtirish, belgilangan rejalarning tezroq va ortig‘i bilan bajarilishini ta’minlash mas’uliyati M.Musaxonov zimmasida qanchalik og‘ir yuk bo‘lganligini aks ettiradi. Bunday vazifaning uddasidan chiqish rahbarlardan katta mahorat, talabchanlik, chidam, bosiqlik va ayni paytda odamlarga insoniy munosabatlarni, mehribonlikni ham talab qilgan. Bu sinovni sharaf bilan o‘tagan M.Musaxonov ishchilar orasida katta obro‘-e’tibor qozongan. Barcha murakkabliklarga qaramasdan, butun urush yillarida To‘qimachilik kombinatida uning qaramog‘idagi barcha bo‘limlar muntazam ravishda o‘z rejalarini ortig‘i bilan bajarishga erishgan. Urush davrida kombinatda xizmat qilgan ishchilarning mehnat sharoiti, atrof-muhit haqidagi xotiralari saqlanib qolgan. Ulardan ayrimlari bilan tanishishning o‘zi murakkab davrga xos bo‘lgan nihoyatda og‘ir vaziyatlar haqida tasavvur beradi: “Kombinatimiz kecha-yu-kunduz to‘xtamasdan ishlardi, stanoklarning biror payt to‘xtab turganini eslolmayman”, “Sexlardagi chang va shovqinga chidab bo‘lmasdi, ish sharoiti juda og‘ir edi”, “Esimda bor, maktabni endi bitirib, birinchi marta ishga kelganimda, juda qo‘rqib ketgandim, sexlardagi issiq, nam havo, nafas olib bo‘lmasdi, bo‘yash sexining achchiq, sassiq hidi, chang, shovqin meni gangiratib qo‘ygandi”... Shunday sharoitlarda kombinatda har kuni, oylab, yillab, sexma-sex, stanokma-stanok orasida yurgan yagona o‘zbek injeneri M.Musaxonovning ahvolini qaysi so‘zlar ifodalay oladi? Og‘ir holatlarda katta kollektivni birlashtirish, barcha sex va bo‘limlarning samarali ishlashini tashkil qilish, zarur mahsulotlarni tayyorlash, frontga qat’iy grafik bo‘yicha soatma-soat, kunma-kun tinimsiz jo‘natilishini ta’minlash kombinat rahbariyatiga oson bo‘lmagan. To‘qimachilik kombinatida uzoq yillar samarali mehnat qilgan o‘nlab mashhur ishchi dinastiyalari shakllangan, ularning fidokorona ish faoliyatlari doimo qadrlanib, yuqori baholangan. Urush davrida Toshkent kombinati Ittifoq Oliy Soveti Prezidiumining 1944 yil 4 yanvardagi farmoniga binoan Mehnat Qizil bayrog‘i ordeni bilan mukofotlangan, 10 marotaba Ittifoq Kasaba uyushmalari Kengashi, To‘qimachilik sanoati Xalq komissariati va O‘zbekiston hukumatining Ko‘chma Qizil bayroqlarini olishga erishgan, 80 ortiq ishchi va texnik xodimlar turli yuksak hukumat mukofotlari bilan taqdirlangan. Davlat arbobi Mahmudjon Rasulov xotirlashicha, uning onasi Shukuraxon Komilova birinchilar qatorida Toshkent to‘qimachilik kombinatiga ishga kirgan o‘zbek ayollaridan bo‘lgan. Shukuraxon 1938 yili O‘rdadagi 115-maktabning 7-sinfini bitirib, kombinat qoshidagi “Fabrika-zavod o‘quvchilari” nomli maktabga o‘qishga kirgan. Uni tugatgan paytida urush boshlanib, 18 yoshida kombinatda mehnat faoliyatini boshlagan. “Onam yoshligidagi bu og‘ir davrlarni, boshidan o‘tgan turli qiyinchiliklarni ko‘p eslardi. Kombinatda harbiy intizom o‘rnatilgan bo‘lib, u har kuni ertalab, hali kun yorishmasdan, O‘rdadan o‘tadigan tonggi birinchi tramvayga ulgurib, ishga soat 6 ga yetib borgan. Ko‘p paytlarda ikki, hattoki uch smenada ham, uyga qaytmasdan ishlashga to‘g‘ri kelgan. Buning evaziga unga kuniga boshqa ishchilar qatorida 200 grammdan qora non berilgan. Onam ayniqsa M.Musaxonovni hurmat bilan tilga olib, juda iliq so‘zlar bilan eslardi. Bu inson nomini birinchi marta yoshligimda onamdan qayta-qayta eshitib, eslab qolgandim. Uning aytishicha, bu korxona rahbari doimo ishchilarning yonida bo‘lib, sexlarni tinmay aylanib, ish jarayonini bevosita kuzatib borgan. Agar biron stanok, agregat yoki uskuna buzilib, to‘xtab qolsa, darhol uni qanday yana yurgizish, sozlash bo‘yicha masterlarga maslahat va ko‘rsatmalar berib, ular bilan birga tuzatgan. Onamning yodida qolgani, uning ishchi kiyimidagi yon cho‘ntaklarida shtangelsirkul bo‘lib, moyli qo‘llarni artadigan latta ham osilib turarkan. U yurish-turishida juda oddiy, hammaga e’tiborli, sezgir odam bo‘lib, har kuni hamma qatori kombinat oshxonasida ishchi-xodimlar bilan birga, yonma-yon ovqatlangan. Onamga yoqqani – bu rahbar deyarli barcha ishchilarni shaxsan tanib, ko‘pincha ularning ismini aytib, samimiy ko‘rishib, yumshoq muomila qilgan, oilaviy ahvollarini surishtirgan, imkon darajasida yordam ko‘rsatishga harakat qilgan. Onamning takrorlashicha, ishchilar uni nihoyatda hurmat qilishgan. Yoshligidan juda chaqqon, harakatchan bo‘lgan Shukuraxon onam ko‘pincha o‘zaro musobaqalarda g‘olib bo‘lib, ilg‘or ishchilardan hisoblangan. Unga samarali mehnati uchun bir necha marotaba shaxsan M.Musaxonov kollektiv oldida minnatdorchilik bildirib, turli sovg‘alar topshirgan. 1946 yili onam bir qator ilg‘or ishchi-xizmatchilar qatorida fidokorona mehnat shijoati va zarbdorligi uchun “Yengil sanoati musobaqasi a’lochisi” faxriy belgisi bilan mukofotlangan. Uni topshirish marosimi Moskvada bo‘lib, onam M.Musaxonov boshliq delegatsiya safida mamlakat poytaxtiga borgan. Onamning so‘zlari bo‘yicha, bir necha kun yurgan poyezdda Mirzamahmud Musaxonov har bir kupega kirib, ishchi-injenerlari bilan samimiy suhbatlashib borgan. U bilan ko‘rishib, gaplashganda, doimo odamning kayfiyati ko‘tarilardi derdi onam”. M.Musaxonov tarbiyalagan va suyangan mashhur to‘qimachilardan yana biri 40 yoshida yuksak “Mehnat qahramoni” unvoniga erishgan Marhamat Yo‘ldosheva bo‘lgan. Respublikada keng tanilgan bu ayol 1936 yili 16 yoshida kombinatga ishga kirib, shu yerda uzoq yillar fidokorona mehnati davomida to‘qimachilik bo‘yicha yuksak malakali mutaxassis darajasiga erishgan va eng obro‘li kombinat faxriylari orasidan o‘rin olgan. Ayniqsa urush yillari bu yosh qizning har kuni bir yarim smena ishlab, doimo o‘rnak ko‘rsatib,  belgilangan rejalarni ortig‘i bilan bajarganligi, yonida ko‘plab shogirdlar tayyorlagani haqidagi maqolalar matbuot sahifalarida keng yoritilgan. Mirzamahmud Musaxonov xotiralaridan: “Moskva to‘qimachilik institutini tamomlaganimdan beri tinimsiz mehnat faoliyatida bo‘ldim. Qayerda ishlamay – master yoki sex boshlig‘i, bosh injener yoki kombinat direktori bo‘lishimdan qat’i nazar, ishlab chiqarish jarayoni o‘ziga rom etardi, go‘yoki, allaqanday g‘aroyib, afsonaviy olamda yashardim. Meni to‘qimachilik ishlab chiqarishining qudratli maromi, zamonaviy stanoklar qiziqtirib qo‘ygandi. Ularni sozlash, ravon ishlashini ta’minlash, ayniqsa yangi mahsulot turi uchun kerakli texnologiyalarni topib, ularni qo‘llashni yaxshi ko‘rardim. Sex hayoti menga juda yoqib, g‘ayratim ichimga sig‘masdi, yuqori lavozimlarga qayta-qayta taklif qilishsa-da, rad etardim”. “Moskvalik” injener” - kombinat xodimlari ko‘pincha M.Musaxonovning yuqori malakasini tan olgan va ta’kidlagan holda, bu so‘zga alohida urg‘u berib, shunday deb chaqirishgan. U ishlab chiqarish jarayonining barcha hal qiluvchi bosqichlarini puxta egallagan haqiqiy injener, ishchi va texniklar bilan bevosita yonma-yon turib, faoliyat yurita oluvchi haqiqiy mutaxassis, ayni paytda, keng ko‘lamda ishlab chiqarishning mohir tashkilotchisi sifatida o‘z qobiliyatlarini namoyon eta olgan. Urushdan keyingi yillarda Toshkent to‘qimachilik kombinatida xizmat qilgan oliy ma’lumotli 200 nafar injener orasida atigi 5 kishi o‘zbek bo‘lgan. Shu davrda Toshkent to‘qimachilik institutini bitirgan 233 nafar injenerlarning 21 nafarigina o‘zbeklar bo‘lgan, 1946–1949 yillarda To‘qimachilik kombinatiga ishga qabul qilingan 24 oliy ma’lumotli mutaxassis orasida bironta o‘zbek bo‘lmagan. Shu sababli M.Musaxonov xo‘jalik masalalariga bag‘ishlangan katta majlislardan birida Toshkent to‘qimachilik instituti rahbariyatining e’tiborini bu o‘ta muhim muammoni izchil hal qilishga qaratgan. To‘qimachilik kombinati qurilishi bilan deyarli bir paytda tashkil etilgan To‘qimachilik institutining salohiyati oshishiga 1942 yili mart oyida dushman qurshovida qolgan Leningraddan To‘qimachilik institutining evakuatsiya qilinishi ijobiy ta’sir ko‘rsatgan. Uning barcha yirik olimlari, tajribali mutaxassislari Toshkentdagi To‘qimachilik instituti binolarida o‘z pedagogik va ilmiy faoliyatini davom ettirishgan. Ko‘p o‘tmay, ikki oydan so‘ng, dushman Moskva ostonalariga yaqinlasha boshlaganida, u yerdagi M.Musaxonov tugatgan To‘qimachilik instituti ham Toshkentga, bu yerdagi institut binolariga ko‘chirilgan. Ikkita taniqli markaziy oliy o‘quv yurtlarining Toshkentdagi To‘qimachilik instituti tarkibida faoliyat olib borishlari bu oliygohdagi o‘qish sifatini oshirish va yangi yo‘nalishlar bo‘yicha injenerlar tayyorlash imkoniyatini bergan. Ko‘chirilgan institutlarning deyarli 10 ming talabasi imkon darajasida, juda zich bo‘lsa-da, bor yotoqxonalarga, u yerga qo‘yilgan ikki qavatli karavotlarga joylashtirilgan. 300 ga yaqin rossiyalik professor va o‘qituvchilar esa toshkentlik hamkasblarining uylarida yashashgan. Ularning urush boshlanishi bilanoq Rostovga evakuatsiya qilingan yuzga yaqin yosh farzandlari, front yaqinlashayotganligi sababli Toshkentga jo‘natilib, hozirgi Mevazor tumanidagi alohida “Bolalar uyi”ga joylashtirilgan. Bunday o‘ta qiyin vaziyatlarda yuzaga kelgan sanoqsiz tashkiliy masalalarni hal qilishda M.Musaxonov faol ishtirok etgan. Ayniqsa o‘zi o‘qigan Moskva institutidagi ko‘p tanish pedagoglar uning doimiy e’tibori va yordamidan bahramand bo‘lishgan. ... Bugungi buyuk G‘alaba kunida unga erishish yo‘lida jonlarini ham ayamay fidokorona jang qilgan, ayni paytda front uchun barcha kerakli qurol-aslaha, kiyim-bosh, oziq-ovqat, dori-darmon bilan tinimsiz va yetarlicha ta’minlash bo‘yicha kecha-yu kunduz mehnat qilgan yurtdoshlarimiz xotirasi cheksiz minnatdor avlodlar uchun mangu qadriyatdir. S.Saidqosimov, professor",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/12/43/Jo5agFeTLb2b5WPhbExjMU7rbOXPgh01_normal.png"
      ],
      "type": "gazeta"
    },
    {
      "title": "Tibbiyot markazi 40 yoshda",
      "url": "https://uza.uz/oz/posts/tibbiyot-markazi-40-yoshda_718381",
      "published_at": "2025-05-09 12:19",
      "content": "Sirdaryo viloyati bolalar ko‘p tarmoqli tibbiyot markazi 1985 yilda tashkil etilgan. Markaz bolalar hayotini saqlab qolish, kasalliklarni barvaqt aniqlash va samarali davolashda katta yutuqlarga erishmoqda. 250 o‘ringa mo‘ljallangan markazda pediatriya, xirurgiya, nevrologiya, kardiologiya, reanimatsiya va boshqa yo‘nalishlarda ixtisoslashgan tibbiy xizmatlar ko‘rsatiladi. Zamonaviy diagnostika, laparoskopiya, endoskopiya, UZI va rentgen uskunalari kasalliklarni barvaqt aniqlash, to‘g‘ri tashxis qo‘yishda muhim ahamiyat kasb etmoqda. Joriy yilda markaz tashkil etilganiga 40 yil bo‘ldi. Guliston shahridagi “Yagona” tantanalar uyida  shu munosabat bilan tashkil etilgan  tadbirda markaz jamoasi, tibbiyot fidoyilari, sog‘liqni saqlash tizimi xodimlari, keng jamoatchilik  vakillari ishtirok etdi. Tadbirda tibbiyot xodimlarining  xizmatlari alohida e’tirof etildi. — Markaz o‘tgan davrda bolalar sog‘lig‘ini muhofaza qilishda yetakchi tibbiyot muassasasi sifatida shakllandi, – dedi markaz bosh shifokori Bahodir Teshaboyev. – So‘nggi yillarda tibbiy xizmat sifatini yaxshilash, zamonaviy texnologiyalarni joriy etish va mutaxassislar salohiyatini oshirishga katta e’tibor qaratilmoqda. Bu ishlarda soha xodimlarining munosib hissasi bor. Tadbirda so‘z olgan mehnat faxriysi Akbarxon Mirzaxonov markaz faoliyatining ilk yillarini eslab, qiyin sharoitlarga qaramasdan amalga oshirilgan ishlarni yodga oldi: — Ilk bemorlar tuberkulyozga qarshi davolash mo‘ljallangan binoda qabul qilingan. Jihozlar kam, sharoit yaxshi emas edi. Bugun esa markazda 12 ta sun’iy nafas berish apparati va boshqa uskunalar samarali ishlamoqda. Har bir bola va ona uchun alohida qulay sharoitlar yaratilgan.  Bu davlatimiz rahbari tomonidan tibbiyot sohasiga qaratilgan e’tibor samarasidir. Tadbirga san’atkorlar ijrosidagi kuy-qo‘shiqlar o‘zgacha ruh bag‘ishladi. G‘ulom Primov, O‘zA muxbiri",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/12/17/LRSajILIbFvSnRvDtw0fVgPgDvbiVaNl_normal.jpg"
      ],
      "type": "gazeta"
    },
    {
      "title": "Mard o‘g‘lonlar xotirasi hamisha qalblarda",
      "url": "https://uza.uz/oz/posts/mard-oglonlar-xotirasi-hamisha-qalblarda_718378",
      "published_at": "2025-05-09 12:02",
      "content": "Qoraqalpog‘iston Respublikasi bojxona boshqarmasi xodimlari ham sana munosabati bilan xizmat vazifalarini bajarish chog‘ida vafot etgan marhum xodimlarning oila a’zolaridan xabar oldi. O‘tganlarning xotirasi, ezgu amallari yod etilib, haqlariga Qur’on tilovat qilindi. Yaqinlari, oila a’zolari va farzandlari bilan dildan suhbat qurilib, marhum xodimlarning vatanparvarlik hislari, burchga sadoqati esga olindi. Yurt tinchligi, xalq farovonligi yo‘lida jonini fido qilgan mard o‘g‘lonlar porloq xotirasi hamisha qalblarda saqlanadi. Dovud Abibullayev, O‘zA muxbiri.",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/12/00/dhXT3FTyxDTp7PbHmd8QXKHkdPwljWHZ_normal.jpg"
      ],
      "type": "gazeta"
    },
    {
      "title": "Dzyudochilarimiz \"Katta dubulg‘a\" turnirida ishtirok etmoqda",
      "url": "https://uza.uz/oz/posts/dzyudochilarimiz-katta-dubulga-turnirida-ishtirok-etmoqda_718376",
      "published_at": "2025-05-09 12:00",
      "content": "Uch kun davom etadigan mazkur musobaqada O‘zbekiston terma jamoasi ham keng tarkib bilan ishtirok etmoqda. Turnirda 44 davlatdan 358 nafar dzyudochi ishtirok etmoqda. Ular nafaqat medallar, balki jahon reytingi uchun muhim ochkolarni qo‘lga kiritish uchun tatamiga chiqadi. Musobaqaning ilk kunida erkaklar o‘rtasida -60 va -66 kg, ayollar o‘rtasida esa -48, -52 hamda -57 kg vazn toifalarida bahslar o‘tkaziladi. Bugungi kun dasturiga muvofiq O‘zbekiston sharafini quyidagi 7 nafar dzyudochi himoya qiladi: Ayollar: -48 kg: Fotimaxon Tursunboyeva — Leyli Geldiyeva (Turkmaniston); -48 kg: Ulbusin Hakimova — Chiu Chih-Joyu (Xitoy Taypeyi); -52 kg: Umida Jumaniyozova — Kundiz Jilkibay (Qozog‘iston); Erkaklar: -60 kg: Mirodil Murodillayev — Ikrom Shamsov (Tojikiston); -60 kg: Doston Ro‘ziyev — Vey Ling Yun (Xitoy); -66 kg: Muhriddin Tilovov — Vadim Chernov (Ukraina) yoki Valerio Akkoli (Italiya); -66 kg: Dilshod Baratov — Kim Chen Yong (Janubiy Koreya). Javohir Toshxo‘jayev, O‘zA",
      "category": [
        "Sport"
      ],
      "image_url": [
        "https://cdn.uza.uz/2025/05/09/12/00/GRAuom31ufhDTKbCqvxY5l1S9FpwC1pm_normal.jpg"
      ],
      "type": "gazeta"
    },
    {
      "title": "Yurt himoyasi yo‘lida qurbon bo‘lgan qahramonlarning porloq xotirasi unutilmaydi",
      "url": "https://uza.uz/oz/posts/yurt-himoyasi-yolida-qurbon-bolgan-qahramonlarning-porloq-xotirasi-unutilmaydi_718374",
      "published_at": "2025-05-09 11:57",
      "content": "Xotira va qadrlash kunining asosiy tadbirlari Andijon shahri markazidagi Xotira xiyobonida o‘tkazildi. Barcha tadbir ishtirokchilarining ko‘ksiga sharaf lentalari taqildi. Vatan, uning erki va ozodligi yo‘lida qancha-qancha mard va jasur vatandoshlarimiz aziz jonlarini fido qilgan. Ularning qahramonliklari, ko‘rsatgan jasoratlari hech qachon unutilmaydi. Tadbirda ularning porloq xotiralari yodga olindi. Dastlab urush va mehnat faxriylari, harbiylar, keng jamoatchilik vakillari hamda yoshlar tomonidan Xotira xiyoboniga o‘rnatilgan Motamsaro ona haykali poyiga orkestr sadolari ostida guldastalar qo‘yildi. [gallery-23266] Ikkinchi jahon urushi janggohlarida minglab yurtdoshlarimiz qatori andijonliklar ham matonat, yuksak qahramonlik namunalarini ko‘rsatganligi, Vatan himoyasi yo‘lida qurbon bo‘lganlarning porloq xotirasi hech qachon unutilmasligi ta’kidlandi. Darhaqiqat,  ikkinchi jahon urushi janggohlarida Andijon viloyatidan 97,5 ming nafardan ziyod yigitlar qatnashgan. Urushdan 43,5 ming nafar andijonlik yigit yurtiga qaytmadi. Ular janggohlarda halok bo‘lgan yoki bedarak yo‘qolgan. Frontdan qaytgan 54 ming nafar andijonlik yigitlarning 40,9 ming nafari  nogiron bo‘lib qaytgan. Fashizmga qarshi olib borilgan kurashda andijonlik jangchilar mardlik, jasorat namunalarini ko‘rsatgan. Urushda  Ostanaqul Shokirov, Osman Yaqubov, Abdulaziz Yo‘ldoshev, To‘xtasin Mirzayev, G‘ulom Yoqubov, Sulgi Lutfullin singari andijonlik jangchilar o‘sha davrning eng yuksak mukofoti – Sovet Ittifoqi Qahramoni unvoniga sazovor bo‘lgan bo‘lsa, yana minglab andijonliklar turli orden va medallar bilan taqdirlangan. Bugun ana shu olovli kunlarni boshidan o‘tkazgan andijonliklardan faqatgina uch nafari hayot bo‘lib, ular davlatimizning doimiy e’tibori va xalqimizning ardog‘ida umrguzaronlik qilmoqda. Tadbirda urushning suronli damlarini boshidan kechirgan urush va mehnat faxriylariga uzoq umr, sihat-salomatlik tilandi. Shundan so‘ng Xotira maydonida harbiy orkestr sadolari ostida harbiy parad o‘tkazildi. F.Ubaydullayev, Z.Umrzoqov (surat), O‘zA muxbirlari",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/11/56/nDdvEb1ylxvMudaJo7A8QL3o46uX4wvu_normal.jpg"
      ],
      "type": "gazeta"
    },
    {
      "title": "Tinchlik uchun kurashganlar jasorati unutilmaydi",
      "url": "https://uza.uz/oz/posts/tinchlik-uchun-kurashganlar-jasorati-unutilmaydi_718372",
      "published_at": "2025-05-09 11:54",
      "content": "Bugun erta tongdan viloyat hokimligi, davlat va jamoat tashkilotlari vakillari, yoshlar Xotira maydonidagi Motamsaro ona haykali poyiga gullar qo‘ydi va urushda jon fido qilgan yurtdoshlarimiz xotirasiga hurmat bajo keltirdi. Har yili 9 may – “Xotira va qadrlash kuni” keng nishonlanib, 1941-1945 yillar urush va mehnat frontida tinchlik uchun kurashib halok bo‘lganlar xotirasi yod etiladi. Ayni paytda keksalik gashtini surayotgan nuroniy otaxon hamda onaxonlarimizga hurmat va ehtirom ko‘rsatilib, ular holidan xabar olinadi. Albatta, yurtimizda keksalarni hurmat qilish, ularga g‘amxo‘rlik ko‘rsatish davlat siyosatining ustuvor yo‘nalishlaridan biriga aylangan. [gallery-23265] Joriy yilning 19 fevralida mamlakatimizda 9 may – Xotira va qadrlash kuni umumxalq bayrami sifatida keng nishonlanishi, shuningdek, Ikkinchi jahon urushida halok bo‘lgan ajdodlarimiz xotirasini abadiylashtirish, bugun ham safimizda turib, Vatanimizning obro‘-e’tiborini yuksaltirishga, yoshlarni ma’naviy-axloqiy jihatdan tarbiyalashga hissa qo‘shayotgan faxriylarni e’zozlash hamda Ikkinchi jahon urushida qozonilgan g‘alabaning 80 yilligi munosabati bilan “Ikkinchi jahon urushi qatnashchilarini rag‘batlantirish to‘g‘risida” Prezident farmoni qabul qilingandi. Unga ko‘ra, urush qatnashchilari va nogironlari, ularga tenglashtirilgan shaxslar hamda 1941-1945 yillarda urush davridagi mehnat fronti qatnashchilarining har biriga respublika davlat byudjetidan bir martalik pul mukofoti ajratilgan edi. Tegishli vazirlik va idoralar, hokimliklar birgalikda ushbu pul mukofotlarini tantanali va bayramona vaziyatda o‘z egalariga topshirdi. Navoiy shahridagi Markaziy madaniyat va istirohat bog‘ida esa bayram munosabati bilan bog‘liq turli ma’rifiy tadbirlar tashkil etildi. Bayram viloyatning barcha tuman va shaharlarida davom etmoqda. Abduvali Bo‘riyev, Siroj Aslonov (surat), O‘zA muxbirlari",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/11/53/z19wGESKwwkZf4SHCUD4pxvvavPhYS9S_normal.jpg"
      ],
      "type": "gazeta"
    },
    {
      "title": "Xotira va qadrlash tadbirlari davom etmoqda",
      "url": "https://uza.uz/oz/posts/xotira-va-qadrlash-tadbirlari-davom-etmoqda_718370",
      "published_at": "2025-05-09 11:51",
      "content": "Erta tongdan viloyat hokimi boshchiligida viloyat hokimi o‘rinbosarlari, huquqni muhofaza qiluvchi idoralar, davlat va jamoat tashkilotlari rahbar va mas’ullari, mehnat faxriylari, tibbiyot, oliy, o‘rta maxsus, maktabgacha va maktab ta’limi muassasalari, harbiy qismlar, huquq-tartibot organlari xodimlari, davlat va jamoat tashkilotlari vakillari, mehnat faxriylari, yoshlar Buxoro shahrida joylashgan Xotira maydoniga yig‘ildi. Yig‘ilganlar Motamsaro ona haykali poyiga gulchambarlar qo‘yib, tinchlik uchun, avlodlar kelajagi uchun jon fido qilgan yurtdoshlarimiz xotirasiga hurmat ko‘rsatildi. 9-may – Xotira va qadrlash kuni tadbirlari viloyatning barcha shahar va tumanlarda, qishloq va mahallarda, tashkilot, idora va muassasalarda keng nishonlanmoqda. Zarif Komilov, O‘zA muxbiri.",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/11/50/Wqwsbw6uV9eDu9hf76Jw1HpRQ1njZ8Ne_normal.jpg"
      ],
      "type": "gazeta"
    },
    {
      "title": "Superliganing 9-turi \"Vodiy derbisi\" bilan boshlanadi",
      "url": "https://uza.uz/oz/posts/superliganing-9-turi-vodiy-derbisi-bilan-boshlanadi_718368",
      "published_at": "2025-05-09 11:49",
      "content": "Tur doirasidagi ilk uchrashuvlar \"Andijon\" – \"Neftchi\" hamda \"Dinamo\" – \"Surxon\" jamoalari o‘rtasida bo‘lib o‘tadi. Ertaga, 10 may kuni esa \"Qo‘qon-1912\" – OKMK, \"Paxtakor\" – \"Buxoro\" va \"Nasaf\" – \"Bunyodkor\" bahslari o‘tkaziladi. 11 mayda esa \"Navbahor\" – \"Xorazm\", \"Mash’al\" – \"Qizilqum\" hamda \"So‘g‘diyona\" – \"Sho‘rtan\" jamoalari maydonga chiqadi. Shu o‘rinda, bugungi turning markaziy bahsi sifatida \"Bobur arena\"da soat 18:00 da boshlanadigan \"Andijon\" – \"Neftchi\" uchrashuvi, ya’ni \"Vodiy derbisi\"ga alohida to‘xtalish lozim. Mazkur jamoalar O‘zbekiston chempionati doirasida bungacha 51 marta maydonda to‘qnash kelishgan. \"Neftchi\" 33 ta, \"Andijon\" esa 10 ta o‘yinda zafar quchgan. 8 uchrashuv durang bilan yakunlangan. To‘plar nisbati esa 97:45 hisobida \"Neftchi\" foydasiga. O‘tgan yilgi o‘zaro bahslar Farg‘onada 2:2, Andijonda esa 0:0 hisobida yakunlangan edi. Qizig‘i, \"Andijon\" o‘z maydonida \"Neftchi\"ni so‘nggi bor 2016 yilda 2:1 hisobida mag‘lub etgan. Bugungi o‘yinda \"Andijon\" jamoasi yangi bosh murabbiy Maksim Shatskix qo‘l ostida maydonga tushadi. Avval jamoani boshqargan Aleksandr Xomyakov ketma-ket omadsiz o‘yinlardan so‘ng 8-turdan keyin lavozimidan ozod qilingan edi. Qo‘shimcha ma’lumot sifatida, O‘zbekiston Professional futbol ligasi tomonidan Superligada aprel oyining eng yaxshilari ham e’lon qilindi. Unga ko‘ra, \"Paxtakor\" hujumchisi Igor Sergeev oyning eng yaxshi futbolchisi deb topildi. \"Nasaf\" jamoasi ustozi Ro‘ziqul Berdiyev esa eng yaxshi murabbiy nominatsiyasiga loyiq deb topildi. Javohir Toshxo‘jayev, O‘zA",
      "category": [
        "Sport"
      ],
      "image_url": [
        "https://cdn.uza.uz/2025/05/09/11/49/oag4UyEJc6eR23Iy5YtINjaPoo4EhX7a_normal.jpg"
      ],
      "type": "gazeta"
    },
    {
      "title": "Adolatni ta’minlash yo‘lida xizmat qilgan sud tizimi faxriylariga ehtirom ko‘rsatildi",
      "url": "https://uza.uz/oz/posts/adolatni-taminlash-yolida-xizmat-qilgan-sud-tizimi-faxriylariga-ehtirom-korsatildi_718366",
      "published_at": "2025-05-09 11:47",
      "content": "Mazkur sana munosabati bilan Oliy sud tomonidan bayram tadbiri — “Uch avlod uchrashuvi” tashkil etildi. Tadbirga mehnat faoliyatini adolatni ta’minlashga bag‘ishlab, sud tizimida uzoq yillar samarali mehnat qilgan sud faxriylari, sudyalar va sud xodimlari tashrif buyurdi. Oliy sud raisi Baxtiyor Islomov, Konstitutsiyaviy sud raisi Mirzoulug‘bek Abdusalomov keksalik gashtini surayotgan nuroniylarni ijtimoiy qo‘llab-quvvatlash, ularni sog‘lomlashtirish ishlarini samarali tashkil etish va bo‘sh vaqtlarini mazmunli o‘tkazish, ijtimoiy hayotdagi faolligini  oshirish borasida qator ishlar amalga oshirilayotganini ta’kidladi. Bugungi kunda 263 nafar sud faxriysi odil sudlovni ta’minlash yo‘lida yosh sudyalarga o‘zlarining hayotiy tajribalariga asoslangan pand-nasihatlarini berib kelmoqda. Sud tizimi faxriylari fuqarolarning huquq va manfaatlarini himoya qilish, bir so‘z bilan aytganda, jamiyatimizda qonuniylik va qonun ustuvorligini ta’minlashga munosib hissa qo‘shgani alohida e’tirof etildi. Sudyalar assotsiatsiyasi raisi U.Mingboyev sud tizimi tarixi, buguni va kelajagi, sohaning darg‘alari to‘g‘risida so‘zlab berdi. Tadbirda 27 nafar sud faxriysi Oliy sud raisining farmoyishi bilan ta’sis etilgan “Benuqson xizmati uchun” ko‘krak nishoni bilan taqdirlandi. N.Abduraimova, O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/11/47/PolYkJBccREpOBx2mKtcg7CoDrwQG3oZ_normal.jpg"
      ],
      "type": "gazeta"
    },
    {
      "title": "Shaxmatchi yoshlarimiz Qozog‘istondagi turnirda 1-o‘rinni qo‘lga kiritdi",
      "url": "https://uza.uz/oz/posts/shaxmatchi-yoshlarimiz-qozogistondagi-turnirda-1-orinni-qolga-kiritdi_718364",
      "published_at": "2025-05-09 11:44",
      "content": "Shveysariya tizimi asosida standart yo‘nalishda o‘tkazilgan 9 turlik musobaqa yakunlariga ko‘ra, yurtimiz vakili Jahongir Nasimov 8 yoshgacha bo‘lganlar toifasida birinchi o‘rinni egallab, reytingiga 60 ochko qo‘shib oldi. Shuningdek, Abdulboriy Abduvaliyev 14 yoshgacha bo‘lganlar orasida 2-o‘rinni qo‘lga kiritdi. Nilufar Mahmudova 12 yoshgacha bo‘lganlar, Nigina Xudoyberdiyeva esa 18 yoshgacha bo‘lgan qizlar toifasida faxrli 3-o‘rinni band etdi. T. Ro‘ziyev, O‘zA",
      "category": [
        "Sport"
      ],
      "image_url": [
        "https://cdn.uza.uz/2025/05/09/11/44/7RqhWkQoJngxIPgqzRFlXB9a4tY3ZtPe_normal.jpg"
      ],
      "type": "gazeta"
    },
    {
      "title": "10 may kuni yurtimizda kutilayotgan ob-havo ma’lumoti",
      "url": "https://uza.uz/oz/posts/10-may-kuni-yurtimizda-kutilayotgan-ob-havo-malumoti_718360",
      "published_at": "2025-05-09 11:35",
      "content": "Qoraqalpog‘iston Respublikasi va Xorazm viloyatida havo biroz bulutli bo‘ladi, ayrim joylarda o‘zgarib turadi,  yog‘ingarchilik bo‘lmaydi. Sharqdan sekundiga 7-12 metr tezlikda shamol esadi. Kechasi 15-20 daraja iliq, kunduzi 32-37 daraja issiq bo‘ladi. Buxoro va Navoiy viloyatlarida havo biroz bulutli bo‘ladi, ayrim joylarda o‘zgarib turadi, yog‘ingarchilik bo‘lmaydi. Sharqdan sekundiga 7-12 metr tezlikda shamol esadi. Kechasi 15-20 daraja iliq, kunduzi 30-35 daraja issiq bo‘ladi. Toshkent, Samarqand, Jizzax va Sirdaryo viloyatlarida havo biroz bulutli bo‘ladi, ayrim joylarda o‘zgarib turadi, yog‘ingarchilik bo‘lmaydi. Sharqdan sekundiga 7-12 metr tezlikda shamol esadi.  Kechasi 15-20 daraja iliq, kunduzi 30-35 daraja issiq bo‘ladi. Qashqadaryo va Surxondaryo viloyatlarida havo  biroz bulutli bo‘ladi, ayrim joylarda o‘zgarib turadi, yog‘ingarchilik bo‘lmaydi. Sharqdan sekundiga 7-12 metr tezlikda shamol esadi.  Kechasi 15-20 daraja iliq, kunduzi 32-37 daraja issiq bo‘ladi. Andijon, Namangan va Farg‘ona viloyatlarida havo biroz bulutli bo‘ladi, ayrim joylarda  o‘zgarib turadi,  yog‘ingarchilik bo‘lmaydi. Sharqdan sekundiga 5-10 metr tezlikda shamol esadi. Kechasi 15-20, kunduzi 28-33 daraja issiq bo‘ladi. Respublikamizning tog‘oldi va tog‘li hududlarida havo  o‘zgarib turadi, ayrim joylarda qisqa muddatli yomg‘ir yog‘ib, momaqaldiroq bo‘lishi mumkin. Sel kelishi xavfi bor. G‘arbdan esayotgan shamol o‘z yo‘nalishini o‘zgartirib, sharqdan sekundiga 7-12 metr tezlikda esadi.  Kechasi 10-15, kunduzi 17-22 daraja iliq bo‘ladi. MUHIM HODISALAR 9-11 may kunlari respublikamizning tog‘oldi va tog‘li tumanlarida sel  kelishi xavfi bor. O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2024/10/10/09/54/Xhwk4thXIXrm4S8vLtxbGSDPlT94Tapu_normal.jpg"
      ],
      "type": "gazeta"
    },
    {
      "title": "Jasorat unutilmaydi",
      "url": "https://uza.uz/oz/posts/jasorat-unutilmaydi_718358",
      "published_at": "2025-05-09 11:32",
      "content": "Xususan, viloyat hokimi Zoyir Mirzayev Oqqo‘rg‘on va Yuqori Chirchiq tumanidagi Ikkinchi jahon urushi qatnashchilarining xonadoniga borib, faxriylarga Prezidentimizning yo‘llagan tabrigini tantanavor tarzda o‘qib eshittirdi. Shuningdek, 10 ming AQSH dollari miqdordagi pul mukofoti hamda “Ikkinchi jahon urushidagi g‘alabaning 80 yilligi” esdalik yubiley medalini topshirdi. Bir piyola choy ustida suhbat qurilib, Madaniyat bo‘limi xonanda va sozandalari tomonidan Vatan madhini tarannum etuvchi chiqishlar taqdim etildi. Oqqo‘rg‘onlik Ikkinchi jahon urushi qatnashchisi Fayzulla ota Nurmatov yil 105 yoshga to‘ldi. Hozirda 7 farzandi, 24 nafar nevara va 40 nafardan ortiq chevara davrasida ushbu kunlarga shukrona aytib yashamoqda. [gallery-23264] O‘sha yillar otaxon maktabda ta’lim olish bilan birga, o‘qituvchi tanqisligidan kichik sinflarga dars bergan. 1939 yili harbiy xizmatga chaqirilgan va urushga safarbar qilingan. Polsha ozodligi uchun bo‘lgan janglarda asirga tushgan, u yerdan ozod bo‘lgach partizanlar safida jang qilishni davom ettirdi. Asli Jizzax viloyatining G‘allaorol tumanida tug‘ilgan Fayzulla otaning taqdiri keyinchalik Oqqo‘rg‘on bilan bog‘liq bo‘ldi. 1945 yilning yozida Vatanga qaytgan qahramon askar oilasining asosiy yukini yelkaga olib, ukasi va ikki nafar singlisini qaramog‘iga oldi. 1950 yil boshlangan ko‘chma harakatlar sabab g‘allaorollik 20 dan ortiq oila Oqqo‘rg‘onga kelganlar orasida F.Nurmatov oilasi ham bor edi. Shundan so‘ng u kolxozda  mehnat qildi. Uchrashuvda Fayzulla ota yurtimiz tinchligi, xalqimiz farovonligini tilab duo qildi. Bayram munosabati bilan to‘kin dasturxon yozildi. Namoyish etilgan konsert dasturi barchaga ko‘tarinki kayfiyat bag‘ishladi. A. Musayev, O‘zA.",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/11/30/Li0DhWr5M9nHJFmdMcLtYzBccKlrRc2N_normal.jpg"
      ],
      "type": "gazeta"
    },
    {
      "title": "Prezident sovg‘alari topshirildi",
      "url": "https://uza.uz/oz/posts/prezident-sovgalari-topshirildi_718356",
      "published_at": "2025-05-09 11:27",
      "content": "Buxoro viloyatida 4 nafar urush qatnashchisi – Hojimurod Bektoshev, Fayzulla Xodjiyev, Norboy Qarshiyev, Ahmad Muhsinov, shuningdek, 1941-1945 yillarda Leningrad shahri qamali davrida shahar korxonalari, muassasalari va tashkilotlarida ishlagan hamda fashistlarning konslagerlarida bo‘lgan  Reyda Resutova hamda Katize Menseitova ham bor. Bugun esa ular orasida Rayde Resutova o‘z omonatini topshirda. Shunday bo‘lsa-da davlatimiz rahbarining bayram tabrigi, ajratilgan pul mukofoti va sovg‘alar bugun bayram arafasida viloyat hokimi Botir Zaripov tomonidan uning oila a’zolariga yetkazildi. Shuningdek, “Nuroniy” jamg‘armasi, viloyat mudofaa ishlari, ijtimoiy milliy himoya  agentligi boshqarmalari tomonidan ham sovg‘alar berildi. Shuningdek, viloyat hokimi Botir Zaripov hamrohligidagi jamoatchilik vakillari “Shirbudin” ko‘chasida yashovchi Katize Menseitova  xonadonida ham bo‘ldi. Viloyat hokimi onaxonni bayram bilan samimiy tabriklab, Prezidentimizning bayram tabrigini o‘qib eshittirdi va pul mukofoti hamda qimmatbaho sovg‘alarni topshirdi. Ular ko‘rsatgan jasoratni xalqimiz aslo unutmasligini, yana ko‘p yillar rohatda yashashliklarini tiladi. O‘z navbatida urush faxriylari ham bugungi dorilamon zamonda ko‘rsatilayotgan cheksiz g‘amxo‘rlikdan nihoyatda mamnun ekanligini bildirdi. Qolaversa, faxriylar yurtimiz tinchligi, ezgu niyatlarimiz ijobati, farzandlarimiz baxt va kamolini so‘rab duo qildilar. Albatta, urush qatnashchilari, ular qatorida front ortida mehnat qilgan faxriylar, aholi farovonligi yo‘lida fidokorona xizmat qilgan mehnat qahramonlarining jasoratlari kelgusi avlodlar uchun ibrat namunasi bo‘lib xizmat qiladi. Zarif Komilov, O‘zA muxbiri.",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/11/26/4rQB1hmFC9Eruk7IOSpMgGy5mLo3hTWF_normal.jpg"
      ],
      "type": "gazeta"
    },
    {
      "title": "Navoiy viloyati xabarlari – qisqa satrlarda",
      "url": "https://uza.uz/oz/posts/navoiy-viloyati-xabarlari-qisqa-satrlarda_718354",
      "published_at": "2025-05-09 11:24",
      "content": "Uchrashuvda “Ustoz-shogird” an’anasiga muvofiq, prokuratura va Byuro organlarida ko‘p yillar mehnat qilgan, ulkan tajriba va keng qamrovli ko‘nikmalarga ega bo‘lgan faxriylar hamon yoshlarga ustozlik qilib, o‘z bilim va malakalarini ulashib kelayotgani alohida qayd etildi. Tadbir davomida mehnat faxriylari hayoti va mehnat faoliyati davomida to‘plagan boy tajribasi, mehnat pallasidagi mashaqqatlar haqida to‘xtalib, ayni paytda davlatimiz tomonidan ko‘rsatilayotgan hurmat-ehtirom haqida minnatdorliklarini izhor etdi. Tadbir so‘nggida mehnat faxriylariga esdalik sovg‘alari topshirildi. *** O‘zLiDeP Navoiy viloyat Kengashi xodimlari va yoshlar 9 may – Xotira va qadrlash kuni munosabati bilan turli sohalarda faoliyat yuritgan bir guruh partiya faollari xonadonlariga tashrif buyurdi. “Vatan ravnaqi, tinchligi va himoyasi yo‘lidagi qahramonlik unutilmaydi” shiori ostida o‘tkazilgan tadbirlarda mehnat faxriylarining bosib o‘tgan sharafli yo‘li va turli sohalarda mamlakatimiz taraqqiyoti uchun qo‘shgan hissalari alohida e’tirof etilib, ularga partiyaning esdalik sovg‘alari topshirildi. Bu kabi tadbirlar yosh avlodning Vatanga muhabbat, keksa avlod vakillariga bo‘lgan hurmat va e’tiborini yanada oshirishga xizmat qilishi bilan ahamiyatlidir. *** Navoiy davlat universiteti Maktabgacha va boshlang‘ich ta’lim fakultetida “Nomingiz dillarda mangu yashaydi” nomli ma’naviy-ma’rifiy tadbir tashkil etildi. Unda so‘zga chiqqanlar yurtimizda inson qadri ulug‘lanib, keksa avlod vakillariga yaratilayotgan sharoitlar va ko‘rsatilayotgan hurmat-ehtirom haqida so‘z yuritdi. Tadbir davomida Navoiy shahridagi harbiy qism askarlari tomonidan turli chiqishlar namoyish etilgan bo‘lsa, talabalar tomonidan kuy-qo‘shiqlar, raqslar ijro etildi. *** Navoiy shahar “Inson” ijtimoiy xizmatlar markazida “Ochiq eshiklar kuni” o‘tkazildi. Unda Navoiy viloyatidagi oliy ta’lim muassasalarida tahsil olayotgan ijtimoiy ish yo‘nalishiga qiziqishlari bo‘lgan 50 nafarga yaqin talabalar ishtirok etdi. Talabalarga “Inson” ijtimoiy xizmatlar markazi direktori va sho‘’ba mudirlari tomonidan tizimda olib borilayotgan ishlar, yangiliklar, davlat fuqarolik xizmati xodimlariga yaratilgan shart-sharoitlar haqida ma’lumotlar taqdim etilib, ularni qiziqtirgan savollariga javob berildi. Uchrashuv so‘nggida yozgi ta’til davrida talabalarni volontyorlik faoliyatiga jalb qilish bo‘yicha o‘zaro kelishib olindi. [gallery-23263] Abduvali Bo‘riyev, O‘zA muxbiri",
      "category": [
        "Jamiyat"
      ],
      "image_url": [
        "https://cdn.uza.uz/2022/04/20/11/14/Drgq3EioLvvyGwsOT8pCdFRW7vcut5TN_normal.jpg"
      ],
      "type": "gazeta"
    },
    {
      "title": "Yangi majmua bugun ziyoratchilar bilan gavjum",
      "url": "https://uza.uz/oz/posts/yangi-majmua-bugun-ziyoratchilar-bilan-gavjum_718352",
      "published_at": "2025-05-09 11:21",
      "content": "Majmuaning ochilish marosimida viloyat va tuman hokimligi mutasaddilari, huquqni muhofaza qilish idoralari, mehnat faxriylari, jamoatchilik, harbiy qism shaxsiy tarkibi, yoshlar ishtirok etdi. Tadbirda so‘z olgan viloyat hokimi Botir Zaripov barchani Xotira va qadrlash kuni bilan samimiy tabriklab, bu majmua – shunchaki yodgorlik monumenti emas, bu olis va yaqin o‘tmishimizga saboq nazari bilan qarashga da’vat etuvchi ibrat kitobi, jang maydoniga yo‘l olgan farzandining qadamiga intizor ko‘z tutgan onaizor o‘tli xitobi ekanini e’tirof etdi. Zero, bu haykal ajdodlarimizning yurt tinchligi yo‘lida ko‘rsatgan mangu jasoratiga qo‘yilgan, avlodlarning chuqur minnatdorlik ehtiromidir. Tadbirda hududdagi korxona va tashkilotlar jamoalari, harbiylar Motamsaro ona haykali poyiga gulchambarlar qo‘ydi. Shu zaminda kamolga yetgan jasorati yodga olinib, urush qurbonlari xotirasiga hurmat bajo keltirildi. Zarif Komilov, O‘zA muxbiri.",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/11/20/1vxe3CdN7nCigmwT7Y60rkYmAFM53o1R_normal.jpg"
      ],
      "type": "gazeta"
    },
    {
      "title": "“Vatanparvar” bog‘i – xalqimizning ibrat timsoli",
      "url": "https://uza.uz/oz/posts/vatanparvar-bogi-xalqimizning-ibrat-timsoli_718350",
      "published_at": "2025-05-09 11:16",
      "content": "Shu munosabat bilan tashkil etilgan tantanali tadbirda Toshkent viloyati hokimi Zoyir Mirzayev, senatorlar, faxriylar, davlat va jamoat tashkilotlari vakillari, hudud faollari  va yoshlar qatnashdi. Tadbirda harbiy orkestr ijrosidagi O‘zbekiston Respublikasi Davlat madhiyasi yangradi. Barcha mazkur bog‘ yonida joylashgan “Matonat madhiyasi” memorial majmuasiga samimiy hurmat bajo keltirdi. Ochilish marosimida viloyat hokimi so‘zga chiqib, o‘z tilaklarini bildirdi. Qayd etilganidek, mazkur sana doirasida urush qatnashchilari va urush yillaridagi front orti faxriylariga “Ikkinchi jahon urushidagi g‘alabaning 80 yilligi” esdalik yubiley medali, pul mukofotlari topshirilgani, barcha joylarda, mehnat jamoalarida faxriylarni yo‘qlash, ularga keng ko‘lamda g‘amxo‘rlik qilish, salomatliklarini tiklashga katta e’tibor qaratilayotgani mamlakatimizda keksa avlod vakillariga bo‘lgan yuksak hurmat va e’tiborning yorqin ifodasidir. [gallery-23262] Ikkinchi Jahon urushi yillarida Toshkent viloyatidan 200 ming nafardan ziyod mard yigitlar urushga ketib, 40 ming nafarga yaqini jang maydonlaridan qaytmadi. Shu davrda mehnatkash aholi mardonavor ishlar qilgan. Birgina 1942 yilning kuzida hudud aholisi frontga 52 vagon oziq-ovqat mahsulotlari jo‘natgani bunga yaqqol misol bo‘la oladi. Yaqin tarixdan ma’lumki, Mustaqillik yillarida ham ko‘plab xurujlar, davlat chegaralariga qilingan qurolli hujumlar va unda davlat xavfsizlik xizmati, chegara qo‘shinlari, mudofaa, ichki ishlar va  favqulodda vaziyatlar vazirliklarining ko‘plab xizmatchilari halok bo‘lgan. Ularning xotiralari abadiylashtirilib, oilasi va farzandlariga davlat tomonidan har tomonlama ko‘mak berib kelinmoqda. Xususan, Nurafshon shahrida tashkil etilgan “Vatanparvar” bog‘i ham endilikda viloyat ma’naviy hayotida alohida o‘rin egallaydi. 1,5 gektar maydonida qisqa fursatlarda barpo etilgan bog‘ va muzey xalqimiz, ayniqsa, yoshlarga ibrat va vatanparvarlik maktabi bo‘lib xizmat qiladi. Bunda quruvchi va muhandislar, loyihachi va me’morlar, ziyolilar,  ma’naviyatchilar, tarixchilar, qadimshunos va arxiv xodimlarining munosib zahmati mujassam. A. Musayev, O‘zA.",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/11/16/Kld6Ub5MUZbvdZ1zspcAK6YZHpKea8KR_normal.jpg"
      ],
      "type": "gazeta"
    },
    {
      "title": "Tadbirkorlarga soliq majburiyatlarini to‘g‘ri bajarish tavsiya etildi",
      "url": "https://uza.uz/oz/posts/tadbirkorlarga-soliq-majburiyatlarini-togri-bajarish-tavsiya-etildi_718348",
      "published_at": "2025-05-09 11:14",
      "content": "Surxondaryo viloyati soliq boshqarmasi boshlig‘i o‘rinbosari Sherzod Yadgarovning tumandagi kichik va o‘rta biznes vakillari bilan uchrashuvida shu haqda so‘z yuritildi. Xususiy sektor vakillarini qo‘llab-quvvatlash va faoliyatini kengaytirishga ko‘maklashish uchun berilayotgan soliq imtiyozlari to‘g‘risida fikr almashildi. Qayd etildiki, o‘tgan yil tumandagi 2 ming 688 ta xususiy korxona 98 milliard 790 million so‘mlik soliq imtiyozlaridan foydalanib, o‘z biznesini yanada rivojlantirdi. Joriy yilning  birinchi choragida 1 ming 789 ta xo‘jalik yurituvchi sub’ekt 25 milliard 384 million so‘mlik soliq imtiyozlaridan foydalanish imkoniyatiga ega bo‘ldi. Shu yilning o‘tgan davrida tumanda 14 ming 183 fuqaro o‘zini o‘zi band qilib, ularning safi 56 ming 570 nafarga yetdi. Shuningdek, o‘zini o‘zi band qilganlarning 38 nafari faoliyatini yiriklashtirib, tadbirkorlik sub’ekti sifatida davlat ro‘yxatidan o‘tdi. Ochiq muloqotda tadbirkorlarning soliq hisobotlarini topshirish, qo‘shimcha qiymat solig‘ini qaytarish, noturar joylarga soliq hisoblash kabi masalalardagi murojaatlari tinglanib, ularni yechish yo‘llari izlandi. Ishtirokchilarning taklif va mulohazalari eshitilib, soliq majburiyatlarini o‘z vaqtida hamda to‘g‘ri bajarish, ishchi-xodimlar sonini yashirmaslik, onlayn nazorat-kassa texnikalaridan foydalanish, barqarorlik reytingidagi darajasini oshirish yuzasidan tushuntirish va tavsiyalar berildi. Xolmo‘min Mamatrayimov, O‘zA muxbiri",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/11/12/0kYwIMoYEGG2BOYuwXulMsqd3KBc55Qp_normal.jpg"
      ],
      "type": "gazeta"
    },
    {
      "title": "Janubda pilla topshirish qizg‘in pallaga kirdi",
      "url": "https://uza.uz/oz/posts/janubda-pilla-topshirish-qizgin-pallaga-kirdi_718346",
      "published_at": "2025-05-09 11:10",
      "content": "Shu kunlarda viloyatda yetishtirilgan pillani terib olish yumushlari uyushqoqlik bilan olib borilmoqda. Jumladan, bu yil vohaning Termiz tumanida 2 ming 572 quti ipak qurti boqilib, mo‘l hosil to‘plandi. Mamlakatimizda pilla yetishtirish va ipakchilik sohasida investitsiya muhitini yanada yaxshilash, xomashyo bazasini kengaytirib, ipak qurti urug‘i hajmlarini keskin ko‘paytirish, bozor mexanizmlarini joriy etib, pilla yetishtiruvchilarni qo‘llab-quvvatlashga qaratilayotgan e’tibor sifatli va xaridorgir xom ashyo yig‘ib olishda muhim omil bo‘lmoqda. Shuningdek, xotin-qizlar bandligini ta’minlashga ko‘maklashayotir. Mavsumda Termiz tumanida ham 3 ming 115 nafar vaqtincha ishsiz xotin-qiz fermer xo‘jaliklari, qishloq xo‘jaligi korxonalarida kasanachilik asosida pilla parvarishlab, oilaviy byudjetiga qo‘shimcha daromad keltirmoqda. Ayni paytda tumanda zahmatli mehnat evaziga yetishtirilgan xom ashyoni terib, topshirish qizg‘in pallaga kirmoqda. Ilg‘or pillakorlar mehnati munosib rag‘batlantirilib, esdalik sovg‘alari topshirilmoqda. Termizlik pillakorlar qabul maskanlariga 2 ming 572 quti ipak qurtidan 154,3 tonna qimmatbaho pilla xom ashyosi topshirishni mo‘ljallamoqda. Xolmo‘min Mamatrayimov, O‘zA muxbiri",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/11/08/QZmZeY5x9N9llrY6knBDGDGWzA257baD_normal.jpg"
      ],
      "type": "gazeta"
    },
    {
      "title": "Suronli yillar yodi",
      "url": "https://uza.uz/oz/posts/suronli-yillar-yodi_718344",
      "published_at": "2025-05-09 11:02",
      "content": "Navoiy viloyati Uchquduq tuman hokimi Uchqun Yelmuratov front orti mehnat faxriysi Anna Krivenyuk xonadoniga tashrif buyurib, 2025 yil 25 fevraldagi Prezident farmoni bilan ta’sis etilgan “Ikkinchi jahon urushidagi g‘alabaning 80 yilligi” esdalik yubiley medali va 3,3 million so‘m miqdoridagi bir martalik pul mablag‘ini topshirdi. Anna Krivenyuk bu yil 92 yoshni qarshiladi. Uning yoshligi mash’um Ikkinchi jahon urushi yillariga to‘g‘ri kelgan. 8 yoshli qizaloq front ortida yuk tashuvchi bo‘lib ishlagan. Bolaligini, navqiron yoshligini mamlakatni tiklash ishlariga safarbar qilgan Anna Ivanovnaning taqdiri Uchquduq shahri bilan bog‘langan. – Urushda g‘oliblar bo‘lmaydi, deyishadi. Bu so‘zlar bejiz aytilmagan, – deydi mehnat faxriysi Anna Krivenyuk. – Yoshligim urush yillariga to‘g‘ri kelganligi sababli ko‘p mashaqqat chekdim. Front ortida turib, askarlarga yordam qildik. Afsuski, o‘sha janglarda qatnashganlarning aksariyati bugun oramizda yo‘q. Urush barchamizga ibrat bo‘lishi kerak, aslida. Dorilamon kunlar, tinch-osuda hayotning qadriga yetish lozim. Bir piyola choy ustida tashkil etilgan suhbat chog‘ida suronli yillar yodga olinib, qo‘shiqlar ijro etildi va bugungi farovon kunlarga shukronalik keltirildi. A.Bo‘riyev, O‘zA muxbiri",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/11/01/VXiEKQxuIlPP6iMptPDBRHkUdm7PM2VN_normal.jpg"
      ],
      "type": "gazeta"
    },
    {
      "title": "O‘zbekiston korporativ sport assotsiatsiyasi tashkil etildi",
      "url": "https://uza.uz/oz/posts/ozbekiston-korporativ-sport-assotsiatsiyasi-tashkil-etildi_718340",
      "published_at": "2025-05-09 10:53",
      "content": "O‘tgan davr mobaynida mazkur yo‘nalishdagi vazifalarni tartibga keltirish, ommaviy musobaqalarni o‘tkazish borasida bir qator ishlar amalga oshirilgan bo‘lsa-da, ko‘p hollarda korporativ sportni rivojlantirish va ommalashtirish masalasidagi ayrim yo‘nalishlar e’tibordan chetda qolib ketayotgandi. Tadbirkorlik sub’ektlarida o‘tkazilayotgan sport tadbirlari tizimli o‘tkazilmasligi, tashkiliy va texnik jihatlari yetarli bo‘lmaganligi sababli ularda mehnat qilayotgan ko‘plab iqtidorli yoshlar seleksion musobaqalar bilan qamrab olinmayotgandi. Boshqacha aytganda, harakatlar bir maqsad sari yo‘naltirilmagan edi. Davlat va xususiy sektor vakillari, sport tashkilotlari rahbarlari hamda 170 ming nafarga yaqin xodimlarni band qilgan 200 dan ortiq tadbirkorlar ishtirokida O‘zbekiston korporativ sport assotsiatsiyasini tashkil etishga bag‘ishlangan yig‘ilishda shu haqda so‘z bordi. Bildirilgan fikrlar, takliflar asosida Savdo-sanoat palatasi raisi D.Vahobov O‘zbekiston korporativ sport assotsiatsiyasi raisi, \"AKFA GROUP\" asoschisi J. Ortiqxo‘jayev raisining birinchi o‘rinbosari, \"International Beverages Tashkent\" MCHJ XK direktorlar kengashi raisi Sh.Ergashev rais o‘rinbosari, Sh.Sattorov ijrochi direktor etib saylandi. Uchrashuvda korporativ sportni rivojlantirish va ommalashtirish, assotsiatsiya tomonidan tadbirkorlar o‘rtasida sport musobaqalarini tizimli tashkil etish asnosida mahoratli yoshlarni saralash lozimligi ta’kidlandi. T. Ro‘ziyev, O‘zA",
      "category": [
        "Sport"
      ],
      "image_url": [
        "https://cdn.uza.uz/2025/05/09/10/52/DxJKWd6Q7iccIHwCvlQgY9k2YDNHr2qf_normal.jpg"
      ],
      "type": "gazeta"
    },
    {
      "title": "Milliy kontent — O‘zbekiston ichidagi sifatli mediamakon demakdir",
      "url": "https://uza.uz/oz/posts/milliy-kontent-ozbekiston-ichidagi-sifatli-mediamakon-demakdir_718338",
      "published_at": "2025-05-09 10:49",
      "content": "Milliy kontent — o‘z-o‘zini ifoda etish, tarqatish, marketing va yoki nashr etish uchun nutq, yozuv yoki har xil san’at turlari kabi biror-bir vosita orqali ifodalanishi kerak bo‘lgan axborot vositasi hisoblanadi. Milliy kontent siyosiy, ma’naviy-ma’rifiy, ijtimoiy, ta’limga oid yoki ko‘ngilochar kabi turli mavzularda bo‘lishi mumkin. Davlatimiz rahbari huzurida maktab ta’limi sifatini oshirish hamda pedagoglar tayyorlash tizimini takomillashtirishga oid taqdimot yig‘ilishida yoshlar ta’lim-tarbiyasiga kuchli ta’sir ko‘rsatadigan, qiziqarli milliy kontentlar yaratish vazifasi qo‘yilgan edi. Shu maqsadda Maktabgacha va maktab ta’limi vazirligi va \"Digital Generation Uzbekistan\" NNM tomonidan tashkil etilgan  o‘quv mashg‘ulotlarida sun’iy intellekt yordamida loyihalar ishlab chiqish, an’anaviy va raqamli rassomchilik, animatsiyalar yaratish, media — video va fotolar ustida ishlash hamda ekologiya yo‘nalishlarida malakali mentor va ekspertlar tomonidan darslar tashkil etildi. Mashg‘ulot jarayonlari Toshkent viloyati, Bo‘stonliq tumanidagi \"Renessans\" bolalar oromgohida o‘tkazildi. Bundan ko‘zlangan maqsad – bolalarda milliy qadriyatlarga hurmat va milliy o‘zlikni anglash hissini shakllantirishga qaratilgan milliy media mahsulotlarini yaratishdan iborat. Tadbir doirasidagi mahorat darslarida \"DIP animation\", \"Lola animation\" kabi yirik brendlar vakillari ishtirokida ochiq muloqot tadbirlari ham o‘tkazildi. Shuningdek, Beijing National Day School (Xitoy) ustozlari tomonidan animatsiya yo‘nalishida onlayn mahorat darslari ham tashkil etilishi ko‘zda tutilgan. Ta’kidlash joizki, yosh avlod vakillarini turli axborot xurujlaridan himoya qilish, yoshlar qalbida ushbu illatlarga qarshi g‘oyaviy immunitetni kuchaytirish bugungi kunning muhim talablaridan biridir. Sifatli milliy kontentlarni yaratish, unda umumbashariy va milliy qadriyatlarimizning aks etishi bu yo‘ldagi muhim maqsadlardan biridir. Shundan kelib chiqqan holda, tashkil etilgan o‘quv trening dasrlarida ishtirokchilar milliy va zamonaviy kontent yaratish bo‘yicha nazariy va amaliy mashg‘ulotlarda ishtirok etadi. Shu bilan birga soha mutaxassislari ishtirokidagi mahorat darslarida qatnashib, o‘zaro tajriba almashadi. Mashg‘ulotlarda sohadagi tajribasi va yutuqlariga ko‘ra saralab olingan 150 nafarga yaqin yosh iqtidorlar ishtirok etdi. Muhayyo Toshqorayeva, O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/10/48/bPYKpMiTI7ucegaHXYFVJ63HWB48vzAW_normal.JPG"
      ],
      "type": "gazeta"
    },
    {
      "title": "\"Sangdan Berlingacha\" – hamqishloqlarga sovg‘a",
      "url": "https://uza.uz/oz/posts/sangdan-berlingacha-hamqishloqlarga-sovga_718334",
      "published_at": "2025-05-09 10:39",
      "content": "\"Zamin nashr\" nashriyoti tomonidan chop etilgan mazkur kitob Ikkinchi jahon urushida fashizm ustidan qozonilgan buyuk g‘alabaning 80 yilligi munosabati bilan tayyorlanib, frontda yuksak jasorat-u matonat ko‘rsatgan Pop tumani Sang qishlog‘ida tug‘ilib o‘sgan va umrguzaronlik qilgan jangchilar xotirasiga bag‘ishlandi. Kitobdan janggohlarda halok bo‘lgan 148 nafar, shuningdek yurtimizga muzaffar holda qaytgan 195 nafar urush qatnashchilarining nomlari, ularning frontda ko‘rsatgan jasorat-u matonati va tarixiy fotosuratlar o‘rin olgan. Xususan, \"81 yillik maktub\", \"Nemis avtomatining o‘qi\", \"Xarobalar ostidan topilgan jangchi\", \"Soat vasvasasi\", \"Qaniydi, bir bora \"dadajon\" desam!\" sarlavhali xotiralarda hamqishloq jangchilarning kechinmalari, mash’um urush tufayli otasidan yetim qolgan farzandlarning iztirob-u armonlari o‘z ifodasini topgan. Bundan tashqari, ijodkor jangchilar va ularning nabiralari qalamiga mansub \"Ona nasihati\", \"Mujgonlaring\", \"Iftixor\", \"G‘olib bo‘ldi sendan tinchlik degan nom!\" nomli she’rlar kitobni mazmunan boyitgan. Bir so‘z bilan aytganda, mazkur kitob muallifning hamqishloqlariga bayram tuhfasi bo‘ldi. O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/10/38/XdbMLA0XWe53eR5DsbIYaw4iBKpAyFJk_normal.jpg"
      ],
      "type": "gazeta"
    },
    {
      "title": "9 may – Xotira va qadrlash kuni",
      "url": "https://uza.uz/oz/posts/9-may-xotira-va-qadrlash-kuni_718332",
      "published_at": "2025-05-09 10:34",
      "content": "[gallery-23258] O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/10/32/oRzJvi6HvRdeGpYQf9RX1qpPaGgM7fSB_normal.jpg"
      ],
      "type": "gazeta"
    },
    {
      "title": "Yangi Papa saylandi",
      "url": "https://uza.uz/oz/posts/yangi-papa-saylandi_718430",
      "published_at": "2025-05-09 10:27",
      "content": "Saylov natijasi Sikstin kapellasidan chiqqan oq tutun bilan e’lon qilindi. Robert Frensis Prevost 69 yoshda, Chikagoda tug‘ilgan. U Avliyo Avgustin ordeni a’zosi bo‘lib, co‘nggi yillarda Vatikan bishops dikastri (yepiskoplar bo‘yicha idora) rahbari lavozimida ishlagan. Yangi Papa tarixda Leo XIII dan keyingi birinchi shu nomli pontifik bo‘ldi. Uning saylanishini ko‘pchilik kuzatuvchilar kutmagan edi, chunki Vatikan Davlat kotibi Petro Parolin asosiy nomzod sifatida ko‘rilayotgan edi. Yangi pontifikning asosiy vazifasi cherkovning global miqyosdagi birligini mustahkamlash, islohotlarni davom ettirish va zamonaviy dunyo muammolariga javob shakllantirishdan iborat bo‘ladi.",
      "category": [
        "Jahon"
      ],
      "image_url": [
        "https://cdn.uza.uz/2025/05/09/15/23/XBeUBzllrrg8miOzi08VAYnO9lN88Uvc_normal.jpg"
      ],
      "type": "gazeta"
    },
    {
      "title": "Andijonlik 40 ming nafardan ortiq yigit urushdan nogiron bo‘lib qaytgan",
      "url": "https://uza.uz/oz/posts/andijonlik-40-ming-nafardan-ortiq-yigit-urushdan-nogiron-bolib-qaytgan_718289",
      "published_at": "2025-05-09 08:47",
      "content": "Urush dahshatlari juda ko‘p mamlakatlar, xalqlarni o‘z domiga tortdi. Jumladan, o‘zbek xalqi ham ushbu urushda minglab asl o‘g‘lonlaridan ayrildi. O‘zbekistonliklar Rossiya, Ukraina, Belarus, Boltiqbo‘yi hamda Yevropa davlatlarini fashistlar zulmidan ozod qilishda jasorat, qahramonlik namunalarini ko‘rsatdi. Ming afsuski, o‘sha janglarda ming-minglab yurtdoshlarimiz jonini fido qildi. – Ikkinchi Jahon urushi boshlanishi arafasida Andijon viloyati aholisi 650 ming nafarga yaqin kishini tashkil etgan, – deydi Andijon davlat universiteti professori Rustambek Shamsutdinov. – Shundan 97,5 ming nafar kishi yoki viloyat jami aholisining 15,6 foizi urushga safarbar etilgan. Urush butun xalqimiz qatori andijonliklar uchun ulkan yo‘qotishlar, kulfatlar keltirgan. [gallery-23259] Urushdan 43,5 ming nafar andijonlik yigit yurtiga qaytmadi. Ana shu yigitlar janggohlarda halok bo‘lgan yoki bedarak yo‘qolgan. Frontga ketganlarning 54 ming nafari Andijonga qaytgan. Biroq ularning 40,9 ming nafari urushdan nogiron bo‘lib kelgan edi. Sobiq sovet armiyasi saflarida fashizmga qarshi olib borilgan kurashda o‘zbek jangchilari, xususan, andijonlik jangchilar ham mardlik, jasorat namunalarini ko‘rsatgan. Ikkinchi Jahon urushida ko‘plab andijonlik jangchilar o‘sha davrning eng yuksak mukofoti – Sovet Ittifoqi Qahramoni unvoniga sazovor bo‘lgan. Ostanaqul Shokirov, Osman Yaqubov, Abdulaziz Yo‘ldoshev, To‘xtasin Mirzayev, G‘ulom Yoqubov, Sulgi Lutfullin singari qahramonlarning janglardagi mardlik va jasorati haqida juda ko‘p gapirish mumkin. Ana shu qahramonlardan biri Abdulaziz Yo‘ldoshev Markaziy front 13-armiya 8-o‘qchi diviziya 229-o‘qchi polki 6-rotasi komandiri bo‘lgan. U Qo‘rg‘ontepa tumani Xonobod qishlog‘ida tug‘ilib o‘sgan. Qishloq maktabida o‘qituvchi bo‘lib ishlagan. 1939 yilda harbiy xizmatga chaqirilib, rus tilini yaxshi bilganligi, rahbarlik salohiyati hisobga olinib, harbiy bilim yurtiga o‘qishga yuborilgan. 1942 yilda Xarkov piyoda qo‘shinlar harbiy bilim yurtini tamomlab, leytenant unvonini olgan. 1942 yildan Markaziy, Bryansk, 1-Ukraina frontlaridagi urush harakatlarida qatnashgan. Ayniqsa, Desna va Dnepr daryolarini ko‘chib o‘tishdagi janglarda o‘z rotasi bilan yuksak qahramonlik namunalarini ko‘rsatgan. O‘sha janglar haqidagi manbalarda shunday ma’lumotlar keltirilgan: “1943 yilning sentyabrida Desna daryosi qirg‘og‘idagi muhim ob’ektlardan biri uchun janglarda leytenant Abdulaziz Yo‘ldoshev jasur komandir sifatida o‘zini ko‘rsatdi. Ikki nafar jangchisi bilan dushman ortiga o‘tib granata bilan ikki nemis pulemyotchisini yakson qildi. So‘ng o‘zi emaklab borib, bir dushman snayperini otib tashladi,  ikkinchisini esa asir oldi. Shu kuni A. Yo‘ldoshev o‘z rotasi bilan tish tirnog‘igacha qurollangan dushmanning qo‘shinlarimizni asosiy kuchlardan uzib qo‘yish uchun ikki bora qilgan qarshi hujumini qaytardi. Shu kungi jangda u 10 nafar dushmanni qulatdi”. Janglarda ko‘rsatgan jasorat va mardligi uchun SSSR Oliy Soveti Prezidiumining 1943 yil 16 oktyabrdagi qarori bilan Abdulaziz Yo‘ldoshev “Qizil Yulduz” ordeni, Sovet Ittifoqi Qahramoni unvoni bilan taqdirlangan. Andijonlik qahramonlardan yana biri asakalik G‘ulom Yoqubovdir. Asaka tumani Mirzaobod qishlog‘ida tug‘ilib o‘sgan G‘ulom Yoqubov ham Sovet ittifoqi qahramoni, degan yuksak unvonga sazovor bo‘lgan yurtdoshlarimizdan biri edi. U 1937-1940 yillarda armiya safida xizmat qilib, 1939-1940 yillarda bo‘lib o‘tgan sovet-fin urushida qatnashdi. 1940 yilda uyiga qaytgan G‘ulom Yoqubov 1941 yilda Ikkinchi jahon urushi boshlanishi munosabati bilan yana harbiy xizmatga chaqiriladi. U harbiy ofitserlar tayyorlash kursini tamomlab, 1942 yilning sentyabrida 2-Belarus fronti 156-o‘qchi diviziyasi 556-o‘qchi polkining avtomatchilar rotasi vzvod komandiri lavozimida urushga kiradi. 1944 yilning yoziga kelib, kapitan G‘ulomjon Yoqubov 556-o‘qchi polkining avtomatchilar rotasi komandiri sifatida Belarusni fashistlardan tozalash janglarida mardlik namunalarini ko‘rsatdi. 1944 yilning 24 iyuniga o‘tar kechasi kapitan G‘ulomjon Yoqubovning avtomatchilar rotasi Belarusning Ludchitsa qishlog‘i hududida dushman mudofaasini yorib kirdi, fashistlarning uchta transheyasini ishg‘ol qilib, o‘ta muhim tepalikni egalladi. Polkning boshqa bo‘linmalaridan ajralib qolgan avtomatchilar rotasiga qarshi dushman yirik kuchlarini tashladi, rota komandiri G‘ulomjon Yoqubov boshchiligida askarlar 20 soat davomida, ya’ni yordam kuchlari kelguniga qadar kuch jihatdan ustun bo‘lgan dushman hujumlarini qaytardi. Rota katta talafotlar ko‘rdi, lekin egallagan tepalikni matonat bilan ushlab turdi. Mana shu jangda kapitan G‘ulomjon Yoqubov qahramonlarcha halok bo‘ldi. Janglarda ko‘rsatgan mardligi va jasurligi uchun u o‘limidan keyin yuksak unvon bilan taqdirlandi. Fashizmga qarshi janglarda bu kabi matonat, mardlik ko‘rsatgan yurtdoshlarimiz nomi tarix sahifalariga abadiy muhrlangan. Faxriddin Ubaydullayev, Zuhriddin Umrzoqov (surat), O‘zA muxbirlari",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/08/45/vWe0TF2r5NBT9cXosFOTBmd8MCg4eKpf_normal.jpg"
      ],
      "type": "gazeta"
    },
    {
      "title": "Xotira: akademik Behzod Yo‘ldoshev tavalludiga 80 yil to‘ldi",
      "url": "https://uza.uz/oz/posts/xotira-akademik-behzod-yoldoshev-tavalludiga-80-yil-toldi_718257",
      "published_at": "2025-05-09 08:00",
      "content": "1865 yil (bundan 160 yil oldin) – Qo‘qon xonligining amirlashkari Alimqul qo‘mondonligidagi qo‘qonlik askarlar va Toshkent shahri himoyachilari Sho‘rtepada general Chernyayev boshliq rus qo‘shinlariga qarshi hujumga o‘tdi. Nihoyatda qattiq jang bo‘lib, Alimqul og‘ir yaralandi va o‘sha kuni vafot etdi. U bu vaqtda taxminan 33–34 yoshda edi. 10 mayda Alimqul Toshkentdagi Shayxontohur qabristoniga dafn etildi. Toshkent mudofaasining tashkilotchisi, dovyurak lashkarboshi Alimqul vafotidan so‘ng Toshkentni ruslardan himoya qilish uchun kurashga kirgan himoyachilar o‘rtasida parokandalik va vahima boshlandi. Qo‘qon xonligi askarlari Alimqul xazinasini olib, o‘z yurtlariga jo‘nab ketdilar. Shu tariqa, Toshkentda Qo‘qon xonligining qariyb 60 yillik hukmronligi barham topdi. 1882 yil (bundan 143 yil oldin) – Boqiy taxallusi bilan ijod qilgan o‘zbek adabiyotshunosi, manbashunos, shoir Mirzaabdulla Nasriddinov tavallud topdi (vafoti 1967 yil). U sharq mumtoz adabiyotini chuqur bilgan, xalq orasida navoiyxon, bedilxon degan nom olgan. Navoiy asarlarini eski o‘zbek yozuvidan yangi yozuvga o‘tkazishda ko‘maklashgan. 1921 yil (bundan 104 yil oldin) – Buxoro Respublikasi Iqtisodiy kengashi qaytadan tuzildi. U boshqaruv, ishlab chiqarish, savdo, oziq-ovqat, paxtachilik, transport, harbiy, moliyaviy bo‘limlardan iborat bo‘lgan. 1932 yil (bundan 93 yil oldin) – aktyor va rejissyor, O‘zbekiston xalq artisti San’at Devonov (vafoti 2016 yil) tavallud topdi. U teatrda 150 dan ortiq rol ijro etgan. Kinoda “Maftuningman” filmidagi Sharif roli bilan mashhur. San’at Devonov 2001 yilda “Mehnat shuhrati” ordeni bilan taqdirlangan. 1945 yil (bundan 80 yil oldin) – 9 mayga o‘tar kechasi tungi soat 2:15 da radio orqali Yuriy Levitan ko‘tarinki ruh bilan Berlinda fashistlar Germaniyasining so‘zsiz taslim bo‘lgani haqidagi hujjatga imzo chekilgani to‘g‘risidagi xabarni butun dunyoga ma’lum qildi. 1945 yil (bundan 80 yil oldin) – fizik olim, O‘zbekiston Fanlar akademiyasi akademigi Behzod Yo‘ldoshev tavallud topdi (vafoti 2024 yil). U 2000–2005 hamda 2017–2024-yillarda O‘zbekiston Fanlar akademiyasi prezidenti lavozimida faoliyat yuritgan. 400 dan ortiq ilmiy ishlar, jumladan 20 dan ortiq ixtirolar muallifi. U Xalqaro atom energiyasi agentligida fan bo‘yicha maslahatchi, AQSHning Vashington va Stenford universitetlari, Birlashgan yadro tadqiqotlari instituti professori lavozimlarida ishlagan. Bir qator rivojlangan mamlakatlardagi ilmiy laboratoriyalarda xalqaro tadqiqotchilar guruhlari tomonidan bajarilgan yirik eksperimentlar hamda yadroviy xavfsizlikni mustahkamlash va yadro qurollarini tarqatmaslik bo‘yicha amaliy yechimlar ishlab chiqish yuzasidan yirik loyihalarga rahbarlik qilgan. Akademik Behzod Yo‘ldoshevning mamlakatimiz ilm-fanini rivojlantirish borasidagi xizmatlari davlatimiz tomonidan munosib taqdirlandi. U “O‘zbekiston Respublikasi fan arbobi” faxriy unvoni, “Fidokorona xizmatlari uchun” va “Mehnat shuhrati” ordenlari, Beruniy nomidagi davlat mukofoti, “Qoraqalpog‘iston Respublikasida xizmat ko‘rsatgan fan arbobi” unvoni bilan mukofotlangan. 1999 yil (bundan 26 yil oldin) – O‘zbekiston Respublikasida birinchi bor 9 may Xotira va qadrlash kuni sifatida nishonlandi. Toshkentda Vatan ozodligi uchun jon fido etgan xalqimiz farzandlari xotirasini abadiylashtirish maqsadida barpo etilgan “Xotira va qadrlash maydoni”ning ochilish marosimi bo‘lib o‘tdi. Maydonda “Motamsaro ona” haykali hamda xiyobonning shimoliy va janubiy tomonida qad ko‘targan ayvonlar tokchalarida Ikkinchi jahon urushida halok bo‘lgan o‘zbekistonlik barcha jangchilarning ism-sharifi bitilgan metall tokchalar o‘rnatildi. 2001 yil (bundan 24 yil oldin) – Xotira va qadrlash kuni munosabati bilan Xorazm viloyatining Bog‘ot, Jizzax viloyatining Zafarobod, Mirzacho‘l, Do‘stlik tumanlarida, Navoiy viloyatining Xatirchi tumanida, Guliston shahrida Xotira xiyobonlari barpo etildi. 2020 yil (bundan 5 yil oldin) – Toshkent shahrida barpo etilgan G‘alaba bog‘i ochildi. O‘zbekiston Respublikasi Prezidenti Shavkat Mirziyoyev G‘alaba bog‘iga tashrif buyurib, dastlab “Matonat madhiyasi” yodgorlik majmuasiga gulchambar qo‘ydi. Davlatimiz rahbari bog‘dagi “Shon-sharaf” muzeyi ekspozitsiyasi, “Ko‘z yoshi” majmuasi bilan tanishdi, G‘alaba bog‘ining faxriy mehmonlar kitobiga dastxat yozdi. G‘alaba bog‘idagi amfiteatrda 9 may – Xotira va qadrlash kuniga bag‘ishlangan bayram tadbiri bo‘lib o‘tdi. Alisher EGAMBERDIEV tayyorladi, O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/08/22/0Y4N8aqpICUWnxhYMQCtaLgfBoC1v2O6_normal.jpg"
      ],
      "type": "gazeta"
    },
    {
      "title": "Yosh gandbolchilar respublika bosqichiga yo‘llanma oldi",
      "url": "https://uza.uz/oz/posts/yosh-gandbolchilar-respublika-bosqichiga-yollanma-oldi_718291",
      "published_at": "2025-05-08 23:43",
      "content": "Musobaqaning tuman, shahar bosqichlarida g‘oliblikni qo‘lgan kiritgan qizlar va o‘g‘il bolalar jamoalari ishtirokidagi o‘yinlar qizg‘in hamda murosasiz bahslarga boy bo‘ldi. Yakuniy natijalarga ko‘ra, o‘g‘il bolalar o‘rtasida Qo‘rg‘ontepa tumani Ma’murobod mahallasi jamoasi birinchi o‘rinni qo‘lga kiritib, respublika bosqichida qatnashish  huquqini qo‘lga kiritdi. [gallery-23261] O‘g‘il bolalar musobaqasida ikkinchi o‘rin Asaka tumanidagi Zankan mahalla jamoasiga, uchinchi o‘rin esa Oltinko‘l tumanidagi Suvyulduz mahallasi jamoasiga nasib etdi. Qizlar o‘rtasidagi musobaqalarda ham Qo‘rg‘ontepa tumani Ma’murobod mahallasi gandbolchi qizlari faxrli 1-o‘rinni egallab, respublika bosqichiga yo‘llanma oldi. G‘olib va sovrindorlar musobaqa tashkilotchilari tomonidan diplom hamda esdalik sovg‘alari bilan taqdirlandi. F. Ubaydullayev, Z. Umrzoqov (surat), O‘zA muxbirlari",
      "category": [
        "Sport"
      ],
      "image_url": [
        "https://cdn.uza.uz/2025/05/09/08/49/lqEbxLXni7D2R1D0utobllJbt3Ryebzq_normal.jpg"
      ],
      "type": "gazeta"
    },
    {
      "title": "Joriy yilda uy-joylar qurilishi 135 ming xonadonga yetkaziladi (+video)",
      "url": "https://uza.uz/oz/posts/joriy-yilda-uy-joylar-qurilishi-135-ming-xonadonga-yetkaziladi-video_718227",
      "published_at": "2025-05-08 22:47",
      "content": "Unda qayd etilishicha, 2022-2024 yillar davomida jami 4 ming 920 ta ko‘p kvartirali uylar barpo etilgan. 221 mingdan ziyod xonadon aholi ixtiyoriga topshirildi. Bu ko‘rsatkich yil sayin ortib bormoqda. Xususan, 2022 yilda 56 115 ta xonadonli 1 433 ta uy, 2023 yilda 65 528 ta xonadonli 1 443 ta uy va 2024 yilda 100 264 ta xonadonli 2 044 ta uy foydalanishga topshirildi. Davlat-xususiy sheriklik asosida ko‘p kvartirali uylar qurilishi kengaymoqda. Qurilish kompaniyalariga soliq va bojxona imtiyozlari, subsidiyalar berilishi, yer ajratish va infratuzilma bilan ta’minlash masalalarida qulayliklar yaratilib, tadbirkorlar uchun rag‘batlantiruvchi muhit shakllantirildi. Natijada sohada xususiy sektorning ulushi ortmoqda, bu esa aholining ehtiyojlariga mos, sifatli uy-joylarni ko‘proq barpo etish imkonini bermoqda. Joriy yilda uy-joylar qurilishi 135 ming xonadonga yetkaziladi. Bugungi kunda 2 451 ta uyda (147 ming 378 ta xonadon) qurilish ishlari boshlab yuborilgan. Shundan 16 ming 797 ta xonadondan iborat 289 ta uylar foydalanishga topshirilgan. Mavjud ko‘p kvartirali uylarning boshqaruvini takomillashtirish bo‘yicha ham keng qamrovli islohotlar olib borilmoqda. O‘tgan yilda 35 mingdan ortiq uyda “bitta uy — bitta boshqaruv” tamoyili joriy etilib, boshqaruv shirkatlari va tashabbuskor fuqarolar tomonidan samarali boshqaruv tizimi yo‘lga qo‘yildi. Bu esa fuqarolarning uy-joylariga egalik hissini mustahkamlab, xarajatlarda shaffoflikni ta’minladi. Uy-joy bilan ta’minlash borasidagi islohotlarning muhim yo‘nalishlaridan yana biri — ipoteka tizimini soddalashtirish va unga keng qatlamlarni jalb etishdir. Imtiyozli ipoteka kreditlari ajratish mexanizmi takomillashtirilib, daromadi past oilalarga ham qulay shartlar yaratildi. Xususan, oilalarning kredit to‘lovlarini subsidiya orqali qoplash amaliyoti kengaytirildi. Yana bir ma’lumot, shu yildan “eskrou” tizimini joriy etish rejaga kiritilgan. Bu tizim developerlarga hozirgidan pastroq stavkada mablag‘ jalb qilish imkonini beradi. Muhimi, developerlarni moliyalashtirish uy qurish bilan birga boshlanadi va davom etadi. Fuqarolar esa qurilish boshidan ipoteka va subsidiya olish hamda uy bitmasdan turib ham boshqa odamga sotish imkoniga ega bo‘ladi. Bu bilan uy sotib oluvchilar kafolatli himoyalanadi. Shahnoza Mamaturopova, O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/22/46/nTie0Ge6m2zlN9MmBe1VzOOsK9OKndK2_normal.jpg"
      ],
      "type": "gazeta"
    },
    {
      "title": "Buyuk g‘alabani gospitalda nishonladim",
      "url": "https://uza.uz/oz/posts/buyuk-galabani-gospitalda-nishonladim_718287",
      "published_at": "2025-05-08 22:46",
      "content": "Bugungi kunda Andijon viloyatida uch nafar Ikkinchi jahon urushi qatnashchisi hamda 200 nafarga yaqin frontorti mehnat faxriylari el-yurt ardog‘ida hayot kechirmoqda. Ikkinchi jahon urushi janggohlaridan omon qaytgan yurtdoshlarimizdan biri Paxtaobod tumani, Bobur mahallasida yashayotgan, bir asr bilan yuzlashgan tabarruk inson Umarali ota Otaboyevdir. Bir guruh faxriylar, faollar Umarali ota Otaboyevni yo‘qlab, uning  xonadonida bo‘ldi, bayram bilan muborakbod etdi. Umarali Otaboyev 1942 yilning avgust oyida urushga safarbar qilingan. Ma’lum tayyorgarlikdan so‘ng 1- Ukraina frontiga qarashli qo‘shinlar tarkibida jangga kirgan. Ukraina, Polsha, Chexiya singari qator davlatlarni fashist bosqinchilaridan ozod etishda qatnashdi. 1944 yilning oktyabr oyida yelkasidan jarohat olib, Rostov oblastidagi gospitalda davolangan. Davolanib chiqgach, yana frontga ketadi. 1945 yilning fevralida Germaniya hududidagi janglarning birida jarohat olib, yana gospitalga tushib qoladi. Umarali ota buyuk g‘alabani shifoxonada kutib olgan. Davolanib chiqgach, 1945 yilda uyiga, Paxtaobodga qaytgan. Urushdan sog‘-omon qaytgan Umarali ota oila qurdi, qator farzandlarni tarbiyalab, el qatoriga qo‘shdi, Yurtimiz ravnaqi yo‘lida sidqidildan mehnat qildi. – Biz ko‘rgan urush balosini farzandlarimiz aslo ko‘rmasin, – deydi qahramonimiz.  – Shukrlar bo‘lsin, bugun Vatanimiz tinch, osmonimiz musaffo. Yoshlarimiz bugungi tinch va farovon hayotning qadriga yetsin. Tinchligimizga ko‘z tegmasin. Ko‘rsatilgan hurmat-e’tibordan mamnun Umarali ota yurtimizga tinchlik, osoyishtalik va qut-baraka tilab, duo qildi. F.Ubaydullayev, Z.Umrzoqov (surat), O‘zA muxbirlari",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/08/36/Ccn9BALjJ63ZEfKXxuJZDAPgEAyJQXPs_normal.jpg"
      ],
      "type": "gazeta"
    },
    {
      "title": "Farg‘ona viloyat “Matbuot tarqatuvchi” MCHJ ishonchli hamkormi?",
      "url": "https://uza.uz/oz/posts/fargona-viloyat-matbuot-tarqatuvchi-mchj-ishonchli-hamkormi_718223",
      "published_at": "2025-05-08 22:39",
      "content": "Bu holatni faqat Farg‘onada emas, mamlakat bo‘ylab kuzatasiz. Ilgarilari bosma nashr – gazeta va jurnallar sotiladigan kiosk- do‘konlar deyarli qolmagan. Borlarida esa gazeta emas, kundalik ehtiyoj mollari sotilmoqda. Boz ustiga gazeta jurnallar adadi keskin kamayib ketgan. Nega? – Gazeta va jurnallar obunachilarning qo‘liga  vaqtida yetib kelmayapti. Shuning uchun obunachilar soni kamayib bormoqda , – deydi mehnat faxriysi G‘ulomjon Madumarov. – Gazetalar soni ko‘paygani bilan joylarga yetib bormayapti. Bizning idora “Milliy tiklanish” gazetasiga obuna bo‘lganmiz. Uni o‘qib boramiz. Ammo xonadonim uchun bir nechta gazetalarga obuna bo‘lganman. Ular kelmayapti. Yil boshida bir nechta soni keldi. Keyin taqataq to‘xtadi. Odamlar obuna bo‘lmayotganining sababi shunda bo‘lsa kerak. Chunki u xalq ishonchidan qoldi , – deydi Ma’naviyat va ma’rifat markazi Farg‘ona viloyat bo‘limi boshlig‘ining o‘rinbosari Shavkatjon To‘ychiyev. Qanchalar achchiq bo‘lmasin, G‘ulomjon va Shavkat akalarning gaplarida jon bor. Obunachilar tobora kamayib bormoqda. Buning ustiga obuna tashkil etuvchilar ba’zi hollarda nashrlarni umuman yetkazib bermayaptilar yoki juda kech yetkazadilar. Biz muammoni Farg‘ona viloyati “Matbuot tarqatuvchi” MCHJ faoliyati misolida o‘rganmoqchi bo‘ldik. – Farg‘ona viloyat “Matbuot tarqatuvchi” MCHJda jami qancha odam ishlaydi? – so‘radik biz jamiyat rahbari Hatima G‘ofurovadan. – Viloyat bo‘yicha 30 ta xodimimiz bor. Bundan tashqari, 25 ta tarqatuvchilar bor,– dedi u. – Ularga biriktirilgan nechta transport vositasi bor? – 9 ta. 30 dan ortiq turdagi gazeta–jurnallarga obuna qilganmiz. U 10 ming nusxadan oshadi. Xo‘sh, Farg‘ona viloyati “Matbuot tarqatuvchi” MCHJ orqali gazeta-jurnallarga obuna bo‘lganlar nima deydi? Biz bir necha tumanlarda o‘nlab obunachi tashkilotlarda bo‘ldik. Nashrlar yetkazib berilishi, obuna uchun to‘lovlar ahvoli bilan tanishdik. Qo‘limizda 60-70 sahifa xujjatlar nusxalari bor. Aytish lozimki, biz bilan suhbatda bo‘lgan obunachilarning aksariyati “Matbuot tarqatuvchi” MCHJ xizmatidan norozi. Gazeta- jurnallar kech, juda kech keltiriladi, ba’zi joylarga esa umuman berilmaydi,hatto shartnomadagi to‘lov amalga oshirilgan bo‘lsada. Masalan, Uchko‘prikdagi 2-sonli politexnikumni olaylik. – 16 turdagi nashrga 5 nusxadan obuna qilingan, – deydi axborot-resurs markazi rahbari Nodira Toshboltayeva. – Bu yerda “Tarbiyachi”, “Sharq yulduzi”, “Ma’naviy hayot” va “Tafakkur” jurnallariga obuna bo‘lingani ko‘satilgan, lekin bu jurnallar ko‘rinmayapti. Nega? – Siz aytgan jurnallarga darhaqiqat obuna bo‘lganmiz. Ammo ular mana may oyi keldi, ta’lim muassasasiga yetkazib berilmadi. – 2025 yil uchun 16 turdagi gazeta- jurnallarga obuna bo‘lganmiz, – deydi texnikum direktori o‘rinbosari Hamidaxon Mirzayeva . –Obuna uyushtirgan “Matbuot tarqatuvchi” MCHJga obuna uchun 1,3 million so‘m ortig‘i bilan to‘liq o‘tkazib berganmiz. Bag‘dod sport maktabida ahvol bundan ham yomon. – “Matbuot tarqatuvchi” MCHJ orqali obuna bo‘lganmiz. “Yangi Farg‘ona” va “Yangi O‘zbekiston” gazetalarini olib kelishadi, – deydi ish yurituvchi Naziraxon Boyto‘rayeva. – Shartnomaga ko‘ra, 9 xil gazeta- jurnalga obuna bo‘lingan ekan. Ularni olasizlarmi, keltirib berishadimi? – Menga olib kelib berishadigani shu, qolganini bilmayman. – Har bir gazetadan nechta nusxadan olib kelishayotganini bilasizmi?– so‘radik biz. Naziraxon Boyto‘rayeva hech o‘ylanmay shunday dedi: – Yo‘q, bilmayman. Balki Bag‘dod sport maktabi obuna haqini to‘lamagandir, deb o‘ylarsiz? – 2025 yil “Matbuot tarqatuvchi” MCHJ bilan shartnoma tuzib 12 ta gazeta va jurnalga obuna bo‘lganmiz. Puli to‘liq o‘tkazilgan, – deydi sport maktabi direktori Doniyor Usmonov. – Shartnomada “Farg‘ona haqiqati” gazetasi va “Jahon adabiyoti” jurnaliga obuna bo‘lingani ko‘rsatilgan. Pulini ham to‘liq o‘tkazibsizlar. Lekin bu gazeta va jurnal sizlarga yetkazib berilyaptimi? – “Farg‘ona haqiqati” gazetasi va “Jahon adabiyoti” jurnali haligacha kelmadi. May oyigacha olmadik, – deydi Doniyor Usmonov hayratini yashira olmay. Oltiariq sanoat va texnologiyalar texnikumidagi ahvol ham tashvishli. Ular “Matbuot tarqatuvchi” MCHJ bilan bir emas, ikki marta obuna haqida shartnoma tuzganlar. Unga ko‘ra markaziy va mahalliy gazeta-jurnallar yetkazib berilishi lozim edi. – 7 ta nomdagi gazetani bizga “Matbuot tarqatuvchi” MCHJ xodimi olib keladi, – deydi kutubxonachi Dilfuzaxon Mamadaliyeva. – Bizga oxirgi marta keltirilgan gazetalar mana shular. Bularni haftada bir olib kelishadi, – deya taxlamlarni ko‘rsatdi texnikum direktori Ulug‘bek Jomiyev. Biz taxlamdagi so‘nggi keltirilgan gazetalar sanasi bilan qiziqdik. Aprel oyining 16-23 kunlari chop etilgan gazetalar may oyining 6 kunidan keyin keltirilgan ekan. Shu yerda shartnomadagi ro‘yxat va taxlamlarni taqqosladik. “Vodiy yoshlar olami” va “Jahon adabiyoti” jurnallari ro‘yxatda boru taxlamda yo‘q edi. – Bularni ichida “Jahon adabiyoti” jurnali ko‘rinmayapti-ku,– deb texnikum direktorii savolga tutdik. – “Jahon adabiyoti” jurnalini shu kungacha olmadik. “Sharq yulduzi”ning esa bitta soni keldi, xolos, may oyigacha. “Jahon adabiyoti” jurnalini esa negadir olib kelishmadi. – Ulug‘bek Jomiyev ham bu holatdan hayron bo‘lib qoldi. – “Jahon adabiyoti” jurnali nega keltirilmadi deb “Matbuot tarqatuvchi” MCHJdan so‘ramadingizmi? – “Matbuot tarqatuvchi” MCHJga murojaat qildim. 5 oy bo‘ldi mana, kelmayapti-ku, deb so‘radik. Ular esa jurnal redaksiyadan kelgani yo‘q bizga, deb javob berishdi. Aslida yana Quva, Qo‘shtepa tumanlari, Marg‘ilon, Quvasoy, Farg‘ona shaharlarida ham vaziyatni o‘rgangan edik va barcha yerda ahvol bir xil. Obuna uchun shartnoma tuzilgan, obuna haqi to‘langan, lekin ayrim gazeta va jurnallar, masalan, “Jahon adabiyoti” jurnali, “Farg‘ona haqiqati” gazetasi yetkazib berilmagan. Buning sababini har ikki nashr bosh muharrirlaridan bildik. –Farg‘ona viloyati “Matbuot tarqatuvchi” MCHJ bilan yuzaga kelgan noxush vaziyat xususida, – deya so‘zini boshladi “Jahon adabiyoti” jurnalining bosh muharriri Ahmadjon Meliboyev. Ushbu tashkilot 2023 yil uchun “Jahon adabiyoti” jurnaliga    obuna uyushtirib, obunachilardan yig‘ilgan mablag‘ni tahririyatga to‘la o‘tkazib bermadi. Obuna pulining 19.133.800 so‘mi 2024 yil davomida ham tahririyat hisobiga kelib tushmadi. 2024 yili ushbu tashkilot yanvar-mart oylari uchun 412 ta, aprel-iyun oylari uchun 300 ta obuna tashkil etgan, ammo obuna pulining 74.760 000 so‘mi bizga yetib kelmadi. Jami qarzdorlik 93. 893.000 so‘mni tashkil etdi. Bizning ko‘plab og‘zaki va yozma murojatlarimizga MCHJ rahbariyati javob qaytarmadi. Qandaydir sirli, tushunarsiz vaziyat yuzaga keldi. Shu bois viloyat maktablari uchun jurnal chop etishni 2024 yil iyul oyidan to‘xtatishga majbur bo‘ldik va bu xususda viloyatning tegishli tashkilotlariga hamda MCHJ rahbariyatiga ma’lum qildik.Tahririyatga Farg‘ona viloyati tashkilotlaridan “Biz 2024 yil uchun bir yillik obunaga pul o‘tkazganmiz, ammo jurnalning iyul-dekabr sonlari kelmadi”, degan e’tirozlar bo‘ldi. Agar shunday bo‘lsa (buni aniqlash qiyin emas), ikkinchi yarim yillik uchun undirilgan mablag‘ qayoqqa ketdi? Ahvol murakkablashganidan keyin jurnal nomidan 2025 yil 14 fevral kuni Farg‘ona shahar tumanlararo iqtisodiy sudiga da’vo arizasi kiritdik. Jurnal hisobiga 60.000.000 so‘m pul kelib tushdi. Qolgan 19.733.800 so‘mdan hanuz darak yo‘q.  Bunday ishlash mumkin emasligini tushungach,  biz 2025 yilda ushbu jamiyat bilan mutlaqo shartnoma tuzmaslikka qaror qildik. 2025 yilning 1 mayi hisobiga bu ishonchsiz tashkilot bilan bir nusxaga ham shartnoma tuzmaganmiz va tuzmaymiz ham. Jurnalning yanvar - mart oylari soni bosmadan chiqdi, aprel oyi yaqinda jurnalxonlar qo‘liga borib yetadi. Bizga kelayotgan ma’lumotlarga qaraganda, Farg‘ona “Matbuot tarqatuvchi” MCHJ 2025 yil uchun jurnalimizga obuna uyushtirib, obuna bahosini keskin oshirib, tashkilotlardan pul tushirayotgan ekan. Sodda obunachilarga MCHJ jurnalning dastlabki to‘rtta sonini qayerdan olib beradi? Bu savolga tegishli tashkilotlar  qiziqib qoladilar, degan umiddamiz. Shu bilan birga, viloyat madaniy-ma’rifiy tashkilotlari, oliy va o‘rta maxsus o‘quv yurtlari rahbarlarini obuna masalasida ushbu MJCH bilan emas, boshqa insofli, diyonatli tashkilotlar bilan hamkorlik qilishga chaqiramiz. – “Farg‘ona haqiqati” gazetasi tahririyati “Matbuot tarqatuvchi” MCHJ bilan 2025 yilga obuna tashkil qilish haqida o‘zaro shartnoma tuzmagan, – deydi “Farg‘ona haqiqati” gazetasi bosh muharriri Rustamjon Oripov. –Shu sababli “Matbuot tarqatuvchi” MCHJ 2025 yilning 1 yanvaridan joriy kuniga qadar “Farg‘ona haqiqati” gazetasidan bironta ham olmagan. Ana xolos! “Matbuot tarqatuvchi” MCHJ “Jahon adabiyoti” jurnali hamda “Farg‘ona haqiqati” gazetasi tahririyati bilan obuna tashkil etish haqida shartnoma tuzmagan, shuning uchun har ikki tahririyat “Matbuot tarqatuvchi”ga o‘z nashrini bermasada, “Matbuot tarqatuvchi”obunachilarni aldab, yana qanday so‘z ishlatish mumkin, obunachilarni aldab ularga shu gazeta va jurnalni yetkazib beraman, deb ular bilan shartnoma tuzib, hatto pulini ham olaversa. Bilmadim, buni qanday sharhlash mumkin? Bu savolni Farg‘ona viloyati “Matbuot tarqatuvchi” MCHJ rahbari Hatima G‘ofurovaga berdik. – Obunachilar gazeta–jurnallarga obuna bo‘lib, pulini ham to‘liq to‘lasalarda gazeta–jurnal olmayotganliklarini aytishmoqda. Bunga nima deysiz? Hatima G‘ofurova xech ikkilanmay shunday dedi: – Shartnoma qilingan. Ammo pulini to‘lamagani uchun yetkazib bermayapmiz. – “Farg‘ona haqiqati” gazetasiga 2025 yil uchun obuna tashkil etish haqida shartnoma tuzganmisiz?– so‘radik yana hamsuhbatimizdan. – Yo‘q tuzmaganman. – “Jahon adabiyoti” jurnali obunasi haqida-chi? Unga obuna qilganmisiz? – 2025 yil uchun obuna tashkil qilmaganmiz. Vo ajab. Mana, qo‘limizda “Matbuot tarqatuvchi” MCHJ “Jahon adadbiyoti”, “Tafakkur”, “Tarbiyachi”, “Sharq yulduzi”, “Ma’naviy hayot” jurnallari va “Farg‘ona haqiqati” gazetasini yetkazib berish haqidagi obuna puli to‘langan o‘nlab shartnomalar turibdi. G‘ofurovaga qanday ishonaylik? Yuqorida “Matbuot tarqatuvchi” MCHJ rahbari 30 ta xodim, 25 ta tarqatuvchimiz, balansimizda 9 ta avtomashinamiz bor, dedi. Ismini aytishimizni istamagan, aynan shu idoraning mas’ullaridan biri bu raqam juda bo‘rttirib aytilgan, bunday raqamlar aslida yo‘q, dedi. Agarda hatto Farg‘ona viloyatida “Matbuot tarqatuvchi” MCHJda 25 ta gazeta-jurnal tarqatuvchisi bo‘lsada, ular 19 ta shahar- tumandagi obunachiga G‘ofurova aytganidek, 30 nomdagi 10 ming nusxadagi gazeta- jurnalni qanday tarqata oladi? Bunga qanday qilib jismonan ulguradi? Qolaversa, ayrim nashrlar haftada 5 marta, ba’zilari 3 marta chop etilsa? Puli bo‘lsa, changalda sho‘rva, demoqchi bo‘lyapsiz. Hissob raqamida mablag‘i ham yo‘q-da! – Ommaviy axborot vositalaridan tashkil qilingan obunalardan “Matbuot tarqatuvchi” MCHJning qarzdorligi qancha?– so‘radik jamiyat rahbaridan. – Tahririyatlardan 3 milliard so‘mdan ortiq qarzimiz bor. Masalaning yana bir nozik tomoni bor. Bu haqida men ekspert Shavkat To‘ychiyevdan so‘radim. – Masalani o‘rganish chog‘ida biz shunday holatga duch keldikki, ayrim davlat idoralari, korxonalar gazeta- jurnallarga obuna bo‘lgan, to‘lovi amalga oshirilgan, lekin gazeta- jurnal olishmaydi. Ammo korxona tashkilot rahbarlari obuna tashkil qilgan tashkilotdan buni talab qilib olmayapti. Nega shunday bo‘lyapti, deb o‘ylaysiz? – Bu obuna davlat yoki tashkilot hisobidan bo‘lganda! Agar o‘zining hisobidan, ish haqidan to‘lab obuna bo‘lganda edi,yetkazib berilmagan gazeta- jurnallarni so‘ragan, surishtirgan bo‘lar edi. Xo‘sh, davriy nashrlar obunasini kim tashkil etishi lozim? U qanday me’yorlarga rioya etishi kerak? Farg‘ona viloyat “Matbuot tarqatuvchi” MCHJ faoliyatidan noroziliklar, balki noqonuniy harakatlar degan ma’quldir, sabablari bilan qaysi idora shug‘ullanadi? O‘zbekiston Milliy axborot agentligi saytining minbari barchaga ochiq. Siz ham fikr bildiring. Muhammadjon Obidov, Elyor Olimov (video, surat), O‘zA muxbirlari",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/22/35/VByUDKcFdaofRzSyJkatREMPIemshsrP_normal.jpg"
      ],
      "type": "gazeta"
    },
    {
      "title": "Prezident tabrigidan boysunlik urush qatnashchisining qalbi quvonchga to‘ldi",
      "url": "https://uza.uz/oz/posts/prezident-tabrigidan-boysunlik-urush-qatnashchisining-qalbi-quvonchga-toldi_718277",
      "published_at": "2025-05-08 22:37",
      "content": "Huquq-tartibot, mudofaa va xavfsizlik idoralari rahbarlari, davlat va jamoat tashkilotlari vakillari, yoshlar ishtirok etgan tadbirda piru badavlat Shoximardon bobo mash’um urush yillaridagi og‘ir kunlar, hayotiy tajribasi va xotiralarini baham ko‘rdi. Tinch va osuda hayotning bebaho ne’mat ekanini ta’kidlab, davlatimiz rahbariga urush qatnashchilariga ko‘rsatayotgan yuksak e’tibor va g‘amxo‘rlik uchun chuqur minnatdorlik bildirdi. – Keyingi yillarda ko‘rsatilayotgan bunday e’tibor va e’tirofdan har yili qalbim quvonchga to‘lmoqda, – deydi Shoximardon bobo. – Yoshimga yosh qo‘shilmoqda. Barchasi uchun davlatimizdan minnatdorman. Tumandagi Temir darvoza mahallasida yashaydigan Shoximardon bobo Hamrayev bu yil 105 yoshga to‘ldi. Otaxon hayotining eng kuchga to‘lgan yillarini Ikkinchi jahon urushining olovli janggohlarida o‘tkazdi. Latviya, Litva, Estoniya kabi davlatlarni dushmandan ozod etishda qatnashdi. Urushdan so‘ng ta’lim muassasasida o‘qib, pedagoglik kasbini egalladi. 40 yil yosh avlodga saboq berdi. “O‘zbekiston Respublikasi xalq ta’limi a’lochisi” nishoni bilan taqdirlandi. 11 farzandni tarbiyalab, kamolga yetkazdi. Hozir 50 ga yaqin nevara, yetmishdan ortiq chevara va o‘nga yaqin evaraning suyukli bobosi. Tadbir ishtirokchilari mamlakatimiz tinchligi, yurtimiz obodligi, xalqimiz farovonligi va mustaqilligimizning abadiy bo‘lishini tilab, duoga qo‘l ochdi. Ma’lumotlarga ko‘ra, Ikkinchi jahon urushida Surxondaryo viloyatidan 53 ming 365 nafar inson qatnashgan. Ularning 11 mingdan ortig‘i jang maydonlarida mardlarcha halok bo‘lgan. Xolmo‘min Mamatrayimov, Jonibek Qo‘zimurodov (surat), O‘zA muxbiri",
      "category": [
        "Jamiyat"
      ],
      "image_url": [
        "https://cdn.uza.uz/2025/05/09/08/36/yXX3nRPZIDM8SwnekbF5fzQZqbr6k27e_normal.jpg"
      ],
      "type": "gazeta"
    },
    {
      "title": "Salkam yuz yoshga kirgan Zangiota tumanida yashovchi mehnat faxriysi Saidjalol otaga Prezident sovg‘asi — BYD rusumli avtomobil topshirildi",
      "url": "https://uza.uz/oz/posts/salkam-yuz-yoshga-kirgan-zangiota-tumanida-yashovchi-mehnat-faxriysi-saidjalol-otaga-prezident-sovgasi-byd-rusumli-avtomobil-topshirildi_718218",
      "published_at": "2025-05-08 22:29",
      "content": "",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/22/28/LLBy9M8wPy1DBo3m7yUzlgmloeUsHRvs_normal.jpg"
      ],
      "type": "gazeta"
    },
    {
      "title": "Inson xotira bilan tirik, qadr bilan ulug‘",
      "url": "https://uza.uz/oz/posts/inson-xotira-bilan-tirik-qadr-bilan-ulug_718215",
      "published_at": "2025-05-08 22:24",
      "content": "Namangan viloyati hokimi Shavkat Abdurazzoqov boshchiligida huquq-tartibot, mudofaa va xavfsizlik idoralari rahbarlari 9 may – Xotira va qadrlash kuni munosabati bilan Kosonsoy tumani Gulbog‘ mahallasida istiqomat qiluvchi, front ortida fidokorona mehnat qilgan 95 yoshli Hamidullo ota Abdullayev xonadoniga tashrif buyurdi. Hamidullo ota Abdullayevga davlatimiz rahbarining bayram tabrigi o‘qib eshittirildi, “G‘alabaning 80 yilligi” esdalik medali, pul mablag‘i hamda esdalik sovg‘alari tantanali ravishda topshirildi. [gallery-23257] Samimiy suhbat davomida suronli yillar esga olinib, yurtimizdagi tinchlik va osoyishtalik qadri haqida so‘z yuritildi. Hamidullo ota bugungi kunda keksa avlod vakillariga va mehnat faxriylariga yaratilgan sharoit, e’tibor va g‘amxo‘rlikdan g‘oyat minnatdor ekanligini bildirdi. Yo‘qlovlar davom etmoqda. Hotam MAMADALIEV (surat), O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/22/23/aIlbJq8j4RVnHRj2znd7027dIEhIBzan_normal.jpg"
      ],
      "type": "gazeta"
    },
    {
      "title": "Vatan ravnaqi, tinchligi va himoyasi yo‘lidagi qahramonlik unutilmaydi",
      "url": "https://uza.uz/oz/posts/vatan-ravnaqi-tinchligi-va-himoyasi-yolidagi-qahramonlik-unutilmaydi_718207",
      "published_at": "2025-05-08 21:57",
      "content": "Toshkent fotosuratlar uyida 9 may – Xotira va qadrlash kuni munosabati bilan “Vatan ravnaqi, tinchligi va himoyasi yo‘lidagi qahramonlik unutilmaydi” shiori ostida an’anaviy badiiy ko‘rgazma tashkil etildi. O‘zbekiston Badiiy akademiyasi, O‘zbekiston Badiiy ijodkorlar uyushmasi, Toshkent Fotosuratlar uyi hamkorligida o‘tkazilayotgan ko‘rgazmada rangtasvir, grafika hamda fotoasarlar namoyishga qo‘yilgan. Ekspozitsiyada Ikkinchi jahon urushi qatnashchilarining suratlari bilan birga, o‘tib borayotgan har bir kunda yo‘qotilgan yaqinlari, tanish-bilishlari, qolaversa, qadrdon kunlar xotiralari muhrlangan syujetlar, o‘tmishga aylanib bo‘lgan zamondoshlar portretlari, yaqin o‘tmishda ishlangan natyurmortlarni ko‘rish mumkin. [gallery-23252] Faxriylar sho‘’basi raisi A. Batikovning “Keldi”, sho‘’ba a’zolari V. Kuznetsovning “Bobom portreti”, Ye. Shubina “Soldat onasi”, “Vanya”, F. Muhamadjanovning “Xumsan”, “Kuz ne’matlari” hamda Q. Ajimetovning “Oy borib, omon qayt”, G. Naumova-Kimning “Urush faxriylari turkumi” nomli rangtasvir va grafika asarlari ekspozitsiyaga o‘zgacha ko‘rinish bag‘ishlagan. Shuningdek, ko‘rgazmada Abdug‘ani Jumayevning yurtimiz faxrlari, ajoyib ijodkorlarning obrazli portretlari tashrif buyuruvchilarda qiziqish uyg‘otmoqda. Kinorejissyor Bahodir Yo‘ldoshev, mashhur kompozitor Mutal Burhonov, O‘zbekiston xalq yozuvchisi Odil Yoqubov, shoiralar Oydin Hojiyeva va Gulchehra Nurillayeva, O‘zbekiston Qahramoni Abdug‘ani Abdullayev portretlari ularning yorqin xotirasidan so‘zlaydi. Rustam Sharipovning xalq rassomlari Chingiz Axmarov va Ro‘zi Choriyev fotoportreti ham o‘ziga xoslikni ifodalagani bilan diqqatga sazovor. Ochilish marosimida tashrif buyuruvchilar e’tiboriga O‘zbekiston Badiiy akademiyasi tasarrufidagi Respublika ixtisoslashtirilgan san’at maktab-internati o‘quvchilari tomonidan tayyorlangan musiqali dastur namoyish etildi. Unda urush yillarida kuylangan qo‘shiqlar yangradi. Kamola YUSUPOVA, Muhammad AMIN (surat), O‘zA",
      "category": [
        "Madaniyat"
      ],
      "image_url": [
        "https://cdn.uza.uz/2025/05/08/21/57/wLq0nCFjHe4RO3jlLiOn3uCVCpbJES4W_normal.jpg"
      ],
      "type": "gazeta"
    },
    {
      "title": "Energetika tizimida manfaatlar to‘qnashuviga yo‘l qo‘yilmaydi",
      "url": "https://uza.uz/oz/posts/energetika-tizimida-manfaatlar-toqnashuviga-yol-qoyilmaydi_718183",
      "published_at": "2025-05-08 21:44",
      "content": "Videokonferensiya shaklida o‘tkazilgan mazkur tadbirda yoqilg‘i-energetika tarmog‘i korxonalarining korrupsiyaga qarshi kurashish bo‘yicha mas’ul xodimlari, kasaba uyushmalari vakillari, sohadagi mutaxassislar ishtirok etdi. Ta’kidlanishicha, “Manfaatlar to‘qnashuvi to‘g‘risida”gi qonun 2024 yil 5 iyunda qabul qilingan va 2024 yil 6 dekabrdan kuchga kirgan. Ushbu huquqiy hujjat davlat organlari va tashkilotlari faoliyatida manfaatlar to‘qnashuvini aniqlash, uning oldini olish va bartaraf etish orqali ochiqlik, shaffoflik hamda halollikni ta’minlashga qaratilgan. Seminarda ma’ruza qilgan Korrupsiyaga qarshi kurashish agentligi mas’ul xodimi Oybek Abdug‘aniyev qonunning mazmuniga to‘xtalib o‘tdi. – Manfaatlar to‘qnashuvi shaxsning shaxsiy manfaati bilan xizmat vazifalarini bajarishi o‘rtasidagi ziddiyat bo‘lib, u qaror qabul qilishda xolislikka shubha uyg‘otadi. Qonunning 5-moddasiga muvofiq, har bir davlat organi va tashkiloti o‘z tizimida manfaatlar to‘qnashuvini boshqarish uchun ichki mexanizmlar va chora-tadbirlarni belgilashi shart, – dedi u. Oybek Abdug‘aniyevning ta’kidlashicha, energetika sohasida amalga oshiriladigan yirik shartnomalar, investitsiyaviy loyihalar va xarid jarayonlarida manfaatlar to‘qnashuvi yuzaga kelish ehtimoli yuqori. Shu bois, ushbu sohada faoliyat yurituvchi mas’ul shaxslar huquqiy bilim va malakalarini muntazam ravishda oshirib borishi, xizmat vazifalarini bajarishda xolislik va shaffoflik tamoyillariga qat’iy rioya etishi zarur hisoblanadi. Qayd etilganidek, manfaatlar to‘qnashuvi holatlarini yashirish tashkilotda ishonch va mas’uliyat muhitini izdan chiqaradi, boshqaruv jarayonlarida shaffoflik va adolat tamoyillarini zaiflashtiradi. Shuningdek, ichki nizolar hamda institutsional muammolarning yuzaga kelish xavfini oshiradi. Qonun talablarini hayotga tatbiq etish esa mazkur muammolarning oldini olishga xizmat qiladi. Seminar doirasida manfaatlar to‘qnashuvini aniqlash, uning oldini olish va tegishli hisobot-mexanizmlarini joriy etish yuzasidan aniq tavsiyalar berildi. Shuningdek, ishtirokchilar tomonidan ushbu yo‘nalishda doimiy o‘quvlarni tashkil etish, xodimlarni xabardor qilish va joylardagi tizimni kuchaytirish bo‘yicha takliflar bildirildi. N. Ziyodullayeva, O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/21/43/cz2CHkM5qMfAeqK3cUc2B6jTknwpHjQ7_normal.jpg"
      ],
      "type": "gazeta"
    },
    {
      "title": "Qahramonlari ulug‘langan yurtning kelajagi bor",
      "url": "https://uza.uz/oz/posts/qahramonlari-uluglangan-yurtning-kelajagi-bor_718172",
      "published_at": "2025-05-08 21:28",
      "content": "Buxoro viloyatining “Turkon” mahalla fuqarolar yig‘inidagi Arabxona qishlog‘ida istiqomat qilayotgan Ikkinchi jahon urushi qatnashchisi Fayzulla Hodjiyevning xonadoni bayram arafasida viloyat va tuman hokimliklari, huquqni muhofaza qiluvchi organlar rahbarlari, harbiy xizmatchilar, maktab o‘quvchilari, qo‘ni-qo‘shnilar bilan gavjum bo‘ldi. Turmush o‘rtog‘i Muhabbat Rahmatova bilan besh o‘g‘il, besh qizni voyaga yetkazgan Fayzulla ota ayni damda 101 yoshda. Qirqdan ziyod nevarayu evara ardog‘ida yurgan otaxonning ko‘ngli bu diydorlashuvdan tog‘dek ko‘tarildi. Uchrashuvda viloyat hokimi Botir Zaripov Prezidentimizning Fayzulla otaga yo‘llagan bayram tabrigini o‘qib eshittirdi. Ikkinchi jahon urushi qatnashchilarini moddiy rag‘batlantirish maqsadida ajratilgan pul mukofotini, hokimlik va boshqa tashkilotlarning tuhfalarini tantanali tarzda topshirdi. Shuningdek, “Ikkinchi jahon urushidagi g‘alabaning 80 yilligi” yubiley medali ham taqdim etildi. Bunday jasur insonlar hayoti va xizmatlari kelajak avlod uchun ibratdir. Xalqimiz urushda halok bo‘lganlar xotirasini unutmagani kabi bugungi kunda hayot bo‘lganlarni qadrlash, ularga g‘amxo‘rlik qilish barchamizning burchimizdir. Zarif Komilov, O‘zA muxbiri.",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/21/27/l9JvGLMZlgWpZvr9yp1PYnucBWGRTpjA_normal.jpg"
      ],
      "type": "gazeta"
    },
    {
      "title": "Prezident topshiriqlari asosida har bir mas’ul zimmasidagi vazifalar aniq belgilab olindi – SSV",
      "url": "https://uza.uz/oz/posts/prezident-topshiriqlari-asosida-har-bir-masul-zimmasidagi-vazifalar-aniq-belgilab-olindi-ssv_718162",
      "published_at": "2025-05-08 21:26",
      "content": "Unda kecha Prezident Shavkat Mirziyoyev raisligida tibbiyotning birlamchi bo‘g‘ini va ixtisoslashgan muassasalarda xizmatlar sifatini yanada oshirish, dori vositalari iste’molini tartibga solish hamda tibbiy ta’limni takomillashtirishga bag‘ishlab o‘tkazilgan videoselektor yig‘ilishida belgilab berilgan ustuvor vazifalar ijrosiga doir muhim chora-tadbirlar belgilandi. Tanqidiy-tahliliy ruhda o‘tgan yig‘ilishda vazirlik mas’ullari, markaziy apparat tarkibiy tuzilma boshliqlari, Sanitariya-epidemiologik osoyishtalik va jamoat salomatligi qo‘mitasi, Davlat tibbiy sug‘urtasi jamg‘armasi, ixtisoslashtirilgan markazlar, respublika davolash muassasalari va tibbiyot oliy o‘quv yurtlari rahbarlari ishtirok etdi. Shuningdek, joylardagi studiyalardan barcha hududiy boshqarmalar hamda tuman tibbiyot birlashmalari mas’ullari qatnashdi. Dastlab tadbirda vazir A.Xudoyorov davlatimiz rahbari tomonidan videoselektorda belgilangan vazifalarni, avvalo, birlamchi tibbiyot tizimida joriy etish, qator ko‘rsatkichlar bo‘yicha ortda qolayotgan Ishtixon tumanini namunaviy hududga aylantirish, joylarda kasalliklar profilaktikasi, ularni erta aniqlash va davolash, aholi o‘rtasida sog‘lom turmush tarzini targ‘ib etish, sohada raqamlashtirish ishlarini jadallashtirish lozimligini ta’kidladi. – Oldimizda juda katta vazifalar turibdi. Ularni amalga oshirishda yuqoridan quyi tizimgacha bo‘lgan har bir mas’ul ishga vijdonan yondashishi va qat’iy tartib-intizomga rioya qilishi shart, – dedi vazir. Ta’kidlanganidek, bugun mahallalarda birlamchi bo‘g‘inning o‘rni sezilmayotgani bois kasallanish va ularning og‘ir asoratlari kamaymayapti. Shu bois endi mahallada bitta bo‘lsa ham infarkt, insult, onalar va bolalar erta o‘limi, surunkali kasallik tufayli orttirilgan nogironlik favqulodda holat sifatida baholanib, tibbiy brigadalarning ish samaradorligini baholashda birinchi galda mazkur jihatga e’tibor qaratilishi aytib o‘tildi. Qolaversa, “Tibbiyotda 90 kunlik o‘zgarishlar” dasturining boshlanishi, bunda har bir rahbar tibbiyot muassasasining toza, ozoda bo‘lishi, odamlar uchun qulay sanitar-gigiyena sharoiti yaratishi lozimligi yuzasidan mas’ullarga aniq vazifalar yuklatildi. Shu bilan birga, “Elektron retsept” tizimini Yunusobodda to‘liq ishga tushirish va butun respublikaga namuna sifatida ko‘rsatish, poliklinikalar ish jarayonini standartlarga muvofiqligini o‘rganish, “samarasiz yoki samarasi o‘rganilmagan” deb topilgan preparatlarni klinik protokollardan chiqarish bo‘yicha ham zarur chora-tadbirlar belgilandi. Yig‘ilishda, shuningdek Prezidentimiz tomonidan berilgan vazifalarni Ishtixon tumanida joriy etish maqsadida vazirlik qoshida respublika shtabi tashkil etilishi va hududda joylashgan 62 ta mahallada yashovchi qariyb 282 ming nafar aholi to‘liq xatlovdan o‘tkazilishi hamda III va IV guruhga kirgan bemorlar tuman, viloyat, respublika darajasida sog‘lomlashtirilishi aytib o‘tildi. Bundan tashqari, I va II guruhga mansub aholi o‘rtasida to‘g‘ri ovqatlanish, jismoniy faollik, zararli odatlarga qarshi kurashish, kasalliklar profilaktikasi bo‘yicha xonadonma-xonadon yurib individual tarzda ishlash, har bir mahallada “Salomatlik maktablari”ni shakllantirish yuzasidan tegishli topshiriqlar berildi. Yig‘ilishda hududdagi 3-18 yoshli o‘g‘il-qizlarni onkogematologik, fertil yoshidagi ayollarni prenatal hamda bachadon bo‘yni saratoni, 40 va undan katta yoshdagi aholini kardiologik va qandli diabet skriningidan o‘tkazish, bunda ixtisoslashtirilgan tibbiyot markazlari mutaxassislarini jalb etish belgilanib, mas’ullarga aniq vazifalar yuklatildi. — Tumanda yashayotgan har bir aholi tibbiyotdagi o‘zgarishlarni his etishi kerak. Buning uchun Ishtixon vazirdan boshlab tizimdagi har bir mas’ulning “ikkinchi uyi”ga aylanishi zarur, — dedi A.Xudayarov. Yig‘ilish yakunida sohani rivojlantirish bo‘yicha yana qator masalalar muhokama qilinib, ularning ijrosi yuzasidan aniq chora-tadbirlar belgilandi. O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/21/24/Mj3CclW6HECZ9XBNMO2VQqmCWuWRQso2_normal.jpg"
      ],
      "type": "gazeta"
    },
    {
      "title": "El ardog‘idagi onaxon",
      "url": "https://uza.uz/oz/posts/el-ardogidagi-onaxon_718151",
      "published_at": "2025-05-08 21:21",
      "content": "Buxoro shahridagi Shirbudin ko‘chasida yashovchi Ikkinchi jahon urushi qatnashchisi Katize Menseitova 1941-1945 yillarda Leningrad shahri qamali davrida shahar korxonalari, muassasalari hamda tashkilotlarida ishlagan. Asli Qrimda dunyoga kelgan Katize Menseitova 7 yoshida onasi bilan Germaniyaning Gannover shahridagi “Getto” fashistlar konslagerida bo‘lgan. Urushdan tugagach, Buxoroga kelgan. So‘ng uzoq yillar ta’lim sohasida faoliyat yuritib, matematika fanidan o‘quvchilarga saboq bergan. [gallery-23256] Bugun onaxon farzandu nabiralari, shogirdlari va el-yurt ardog‘ida umrguzaronlik qilmoqda. Yurtimizda keksa avlod vakillariga ko‘rsatilayotgan e’tibor va g‘amxo‘rlikdan mamnun Katize ona tinchlikning qadri har narsadan ulug‘ ekanligini uqtirishdan charchamaydi. Tohir ISTATOV (surat), O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/21/20/xnPfnfGmg6DdGnyElkqVNUAtpEt9aljt_normal.jpg"
      ],
      "type": "gazeta"
    },
    {
      "title": "Xotira aks etgan grafik asarlar namoyishi",
      "url": "https://uza.uz/oz/posts/xotira-aks-etgan-grafik-asarlar-namoyishi_718149",
      "published_at": "2025-05-08 21:17",
      "content": "Tinchlik yo‘lida ko‘rsatilgan jasorat, mardlik va fidoyilikni eslatib turuvchi muhim sana – 9 may – Xotira va qadrlash kuniga bag‘ishlangan ko‘rgazma “O‘zmilliybank” aksiyadorlik jamiyati tomonidan O‘zbekiston Badiiy akademiyasi Badiiy ko‘rgazmalar direksiyasi hamkorligida tashkil etildi. Unda davrlar aloqasi, tarixiy ongning kuchi va xotiraning madaniy va ma’naviy resurs sifatidagi ahamiyati haqidagi vizual mulohazalar aks etgan. Ekspozitsiyadan milliy san’atimizning yetakchi ustalari – Qutlug‘ Basharov, Lekim Ibragimov, Medat Kagarov, Nuriddin Kalonov, Gennadiy Jirnov, Georgiy Chiganov va ijodi o‘zbek grafikasi tarixida muhim o‘rin tutadigan qator mahoratli rassomlar tomonidan yaratilgan 45 ta grafik asar o‘rin olgan. [gallery-23253] Ma’lumki, grafika tasviriy san’at turi sifatida ichki holatlar va hissiy tebranishlarga ayniqsa, sezgirlik bilan javob beradi. Ofort, linogravyura yoki litografiyaga xos bo‘lgan ixcham ifoda vositalari rassomga kayfiyat, ohang, kechinma mohiyatini aniq qayd etish imkonini beradi. Shuning uchun ham grafika urush, yo‘qotish, matonat va xotira haqida so‘z yuritishning juda o‘rinli shaklidir. Ko‘rgazmada namoyish etilayotgan har bir asarda xotiraning tasvirdagi shaklini ko‘rish mumkin. Go‘yoki, rassom o‘tmish bilan suhbatga kirishgan, uni his etgan va ifodalagan. Shuning uchun ham tomoshabin shunchaki kuzatuvchi emas, balki ushbu suhbatning ham tinglovchisi, ham ishtirokchisiga aylanadi. Ko‘rgazma makoni esa mushohada va sukunatni o‘zida uyg‘unlashtirgan, his va xotiralar ufqini ochadigan maydonga aylangan. Asarlar tomoshabinni shunchaki ko‘rish uchun emas, qalb bilan his etish, o‘ylash va xotiraning mohiyatini anglashga chorlaydi. Inson taqdiri, jasorati, qayg‘u va umid haqida so‘zlovchi ushbu grafik ishlardagi har bir chiziq, soya, qiyofa, harakat ortida yurakda saqlangan hikoyalar bor. Ular sukutda gapiradi, bu sukutda bag‘rikenglik, qadr, og‘riq va ezgulik mujassam. Tomoshabinni falsafiy fikrlashga undovchi ko‘rgazma joriy yilning 8 iyuniga qadar davom etadi. Kamola Yusupova, Oybek Pardayev (surat), O‘zA",
      "category": [
        "Madaniyat"
      ],
      "image_url": [
        "https://cdn.uza.uz/2025/05/08/21/16/BTjBZqviAmlV0mPWw2Rtw0BUWq3v7XFN_normal.jpg"
      ],
      "type": "gazeta"
    },
    {
      "title": "103 yoshli Mamasharif bobo yurtga tinchlik tiladi",
      "url": "https://uza.uz/oz/posts/103-yoshli-mamasharif-bobo-yurtga-tinchlik-tiladi_718147",
      "published_at": "2025-05-08 21:15",
      "content": "Bugun Sharof Rashidov tumanida istiqomat qiluvchi Ikkinchi jahon urushi qatnashchisi 103 yoshli Mamasharif bobo Sodiqovning xonadonida viloyat, tuman hokimliklari, Markaziy harbiy okrug, Ichki ishlar, Milliy gvardiya viloyat boshqarmalari, huquq-tartibot idoralari, “Nuroniy” jamg‘armasi viloyat bo‘limi mas’ullari, o‘quvchi-yoshlar hozir bo‘lib, otaxonning holidan xabar oldilar, bayram bilan qutladilar. Viloyat ichki ishlar boshqarmasi boshlig‘i, general-mayor G‘ayrat Qodirov 9 may – Xotira va qadrlash kuni hamda fashizm ustidan qozonilgan g‘alabaning 80 yilligi munosabati bilan Prezidentimizning shaxsan Mamasharif bobo Sodiqovga yo‘llagan bayram tabrigini o‘qib berdi. Yurtboshimiz farmoni bilan bir martalik 10 ming AQSH dollari miqdoridagi pul mukofotini va “Ikkinchi jahon urushidagi g‘alabaning 80 yilligi” yubiley medalini tantanali ravishda topshirdi. [gallery-23255] Mamasharif bobo Sodiqovning xonadonida shu kuni haqiqiy bayram bo‘ldi. Sharof Rashidov tumani umumta’lim maktabi o‘quvchilari hamda tuman madaniyat uyi qoshidagi havaskorlar tomonidan ona- yurt, tinchlik, mustaqillikni ulug‘lovchi, fashizm ustidan qozonilgan g‘alabani sharaflovchi she’r, qo‘shiqlar yangradi, harbiy orkestr ijrosidagi tantanavor kuylar barchaga xush kayfiyat ulashdi. Ayni chog‘da 103 yoshni qarshilagan urush faxriysi Mamasharif bobo Sodiqov o‘z mehnat faoliyati va ibratli hayoti bilan barchaga o‘rnak bo‘lgan. U halol mehnat qilib, farzandlarini kamolga yetkazdi. Bugun esa farzandlari, nevara, chevara, evaralarining, qolaversa, hukumatimizning doimiy e’tibor va ardog‘ida. – Yangi O‘zbekistondek jannatmakon yurtda yashayotganim mening baxtim bo‘lsa kerak, – deydi Mamasharif bobo. –Tibbiyot xodimlari doimiy ravishda sog‘ligimni nazorat qilib turishadi. Bugungi dorilomon kunlarning qadriga yetishimiz, behisob shukrlar aytishimiz kerak. Osmonimiz hamisha musaffo, xalqimiz farovon, yurtimiz tinch va obod bo‘lsin. A.Qayumov, J.Yorbekov (surat), O‘zA muxbirlari",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/21/14/HKtQ5BQErlZ5hN7ZGgWZYqdj2on339AZ_normal.jpg"
      ],
      "type": "gazeta"
    },
    {
      "title": "Faxriylar bilan muloqot nafaqat ehtirom, balki xalqimizning milliy qadriyatlari ifodasidir",
      "url": "https://uza.uz/oz/posts/faxriylar-bilan-muloqot-nafaqat-ehtirom-balki-xalqimizning-milliy-qadriyatlari-ifodasidir_718145",
      "published_at": "2025-05-08 21:09",
      "content": "Uchrashuvda adliya tizimida uzoq yillar davomida fidokorona mehnat qilgan faxriylar, bugungi kunda samarali xizmat qilayotgan mutaxassislar hamda sohaga endigina qadam qo‘ygan yosh huquqshunoslar ishtirok etdi. Tadbir davomida faxriylar vazirlikda ishlagan davrlarini yodga olib, kasbiy va hayotiy tajribalari haqida hikoya qildi. Faxriylar \"Adliya kutubxonasi\", \"Adolat ayvoni\" hamda  \"Adliya tarixiy muzeyi\" bilan yaqindan tanishdi. Tadbir yakunida faxriylarga esdalik sovg‘alari topshirildi. Uchrashuv nafaqat xotira va e’zoz ifodasi, balki yosh avlodning kasbiy dunyoqarashini boyitishga, huquqshunoslik sohasidagi mas’uliyat va sadoqat hissini yuksaltirishga xizmat qiladi. Zotan, ustozlar bildirgan har bir fikr, maslahat va hayotiy tajriba yosh huquqshunoslar uchun amaliyotda qo‘llanadigan bilim manbaidir. Faxriylar bilan bo‘lgan muloqot nafaqat ehtirom va e’tibor, balki xalqimizning milliy qadriyatlaridan biri bo‘lgan keksalarni ulug‘lash, ustozlarga hurmat ko‘rsatish an’anasi mustahkamlanayotganidan dalolat beradi. N.Abduraimova, O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/21/09/2TeueL2toyI9dVeJralFVtDaKTD2NCtH_normal.jpg"
      ],
      "type": "gazeta"
    },
    {
      "title": "Senat: sudyalar nomzodi tasdiqlanishidan oldin ularning faoliyatini baholash amaliyoti yo‘lga qo‘yilishi mumkin",
      "url": "https://uza.uz/oz/posts/senat-sudyalar-nomzodi-tasdiqlanishidan-oldin-ularning-faoliyatini-baholash-amaliyoti-yolga-qoyilishi-mumkin_718143",
      "published_at": "2025-05-08 21:08",
      "content": "Shu bilan birga, Senatning Konstitutsiyaviy sud sudyalari, Oliy sud raisi, o‘rinbosarlari va sudyalari, Sudyalar oliy kengashi raisi, o‘rinbosari, uning a’zolarini saylash kabi konstitutsiyaviy vakolatlari faqat nomzodlarni tasdiqlash bilan cheklanib qolmoqda. Parlament yuqori palatasi qo‘mitalarida nomzodlarning faoliyati bilan tanishish va unga baho berish, nomzodlar haqida xulosa bildirish amaliyotini yo‘lga qo‘yish zarurati yuzaga kelmoqda. Senatning Sud-huquq masalalari va korrupsiyaga qarshi kurashish qo‘mitasi huzuridagi ishchi guruh yig‘ilishida shu haqda gap bordi. Senat tomonidan “O‘zbekiston Respublikasi Oliy Majlisi Senatining Reglamenti to‘g‘risida”gi O‘zbekiston Respublikasi qonunining 21-moddasiga qo‘shimcha va o‘zgartirish kiritish haqida”gi qonun loyihasi ishlab chiqildi. Majlisda mazkur loyiha bo‘yicha vazirlik va idoralar, ilmiy-tadqiqot institutlari, shuningdek, nodavlat notijorat tashkilotlari tomonidan berilgan taklif va tavsiyalar muhokama qilindi. Loyihada Konstitutsiyaviy sud va Oliy sud sudyaligiga, Sudyalar oliy kengashi a’zoligiga nomzodlarning faoliyati bilan tanishish va unga baho berish, ular haqida xulosa bildirish amaliyotini joriy qilish nazarda tutilmoqda. Senatorlar, Konstitutsiyaviy sud, Oliy sud sudyalari va Sudyalar oliy kengashi a’zolari, shuningdek, vazirlik va idoralar vakillari hamda soha mutaxassislari ishtirok etgan muhokama natijasida bildirilgan taklif va tavsiyalar loyihani yanada takomillashtirish uchun muhim ahamiyatga egaligi ta’kidlandi. N.Abduraimova, O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/21/07/gT3rZFbJDcUbKsJBUefy57cHbsZ1Nalz_normal.jpg"
      ],
      "type": "gazeta"
    },
    {
      "title": "Milanda O‘zbekistonning yutuqlari taqdim etildi",
      "url": "https://uza.uz/oz/posts/milanda-ozbekistonning-yutuqlari-taqdim-etildi_718133",
      "published_at": "2025-05-08 21:00",
      "content": "– Biz iqtisodiyotni liberallashtirish, aholi turmush darajasi va farovonligini oshirishga alohida e’tibor qaratyapmiz. O‘tgan davr mobaynida mamlakatimiz yalpi ichki mahsuloti miqdori ikki barobar ko‘payib, 100 milliard dollardan oshdi. O‘zbekiston atigi to‘rt yil ichida qashshoqlik darajasini 23 foizdan 11 foizga tushirdi. Joriy yil mazkur ko‘rsatkichni 9 foizgacha kamaytirish va 2030 yilga qadar ikki barobar qisqartirish vazifasi belgilangan. Shu bilan birga sifatli ta’lim va sog‘liqni saqlash xizmatidan foydalanish imkoniyatini kengaytirish, uy-joy sharoitini yaxshilash, aholi ijtimoiy himoyasini kuchaytirish va og‘ir hududlarda infratuzilma barpo etish ko‘zda tutilgan qashshoqlikni qisqartirish kompleks dasturi amalga oshirilmoqda. Tadbir so‘ngida J.Xo‘jayev barchani 2026 yil qadimiy Samarqandda bo‘lib o‘tadigan Boshqaruvchilar kengashi 59-yillik majlisiga taklif etdi. OTB prezidenti Masato Kanda 2010 yil ham Toshkent yillik anjumanga mezbonlik qilganini eslatdi: – Bosh vazir o‘rinbosari takidlaganidek, Samarqand doimiy aholi yashaydigan eng qadimiy shaharlardan biri. Biz ushbu uchrashuvga alohida ishtiyoq bilan tayyorgarlik ko‘ryapmiz. Samarqand insoniyat kelajagini yaxshilash yo‘lidagi hamkorligimizni mustahkamlash uchun eng qulay joy. Muharrama Pirmatova, O‘zA",
      "category": [
        "Iqtisodiyot"
      ],
      "image_url": [
        "https://cdn.uza.uz/2025/05/08/20/59/kcJQ8kdqALCDZcWGbEbuGwButSaNqNRP_normal.jpg"
      ],
      "type": "gazeta"
    },
    {
      "title": "8 may : Muhim va dolzarb xabarlarning qisqacha tafsiloti (video)",
      "url": "https://uza.uz/oz/posts/8-may-muhim-va-dolzarb-xabarlarning-qisqacha-tafsiloti-video_718128",
      "published_at": "2025-05-08 20:55",
      "content": "Z.Nuriddinov, I.Ismatov (video), O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/20/55/lFeJhJCnzviqJlFEPp1aqQlNCbP0rd2U_normal.jpg"
      ],
      "type": "gazeta"
    },
    {
      "title": "Prezident tabrigi va bayram sovg‘alari topshirildi",
      "url": "https://uza.uz/oz/posts/prezident-tabrigi-va-bayram-sovgalari-topshirildi_718126",
      "published_at": "2025-05-08 20:54",
      "content": "Viloyat rahbari urush faxriysini bayram bilan samimiy tabriklab, Prezident Shavkat Mirziyoyevning shonli g‘alaba munosabati bilan yo‘llagan tabrigi va ezgu tilaklarini o‘qib eshittirdi. Shuningdek, faxriyga bir martalik pul mukofoti hamda bayram sovg‘alarini tantanali ravishda topshirdi. [gallery-23250] O‘skan Hojimanov 1943 yilda frontga jo‘nab, Moskva atrofidagi og‘ir janglardan to Kyonigsberggacha bo‘lgan muhorabalarda mardlik bilan ishtirok etgan. U Oder daryosini kechib o‘tishdagi jasorati uchun e’tirof etilgan. Urush tugashiga yaqin Rossiyaning Yaroslavl viloyatida joylashgan Ribinsk gospitalida og‘ir yaralardan so‘ng bir yarim yil davolangan. 1950 yili Vatanga qaytib, Zomin tumanidagi Achchi qishlog‘ida 28 yil davomida shofyorlik qilgan. Turmush o‘rtog‘i Novvotoy ona bilan 10 nafar farzandni tarbiyalab, el-yurtga xizmat qilgan. O‘skan bobo unga ko‘rsatilayotgan yuksak e’tibor va g‘amxo‘rlikdan minnatdorligini izhor etib, yuzida tabassum bilan duoga qo‘l ochdi. U yurtimiz tinchligi, xalqimizning farovon hayoti va doimiy osoyishtaligini tiladi. Hokim Guliston shahrining Sayqal mahallasida istiqomat qiluvchi 1924 yilda tug‘ilgan Polina Svistunova hamda 1934 yilda tug‘ilgan Hadichaxon Chinbekova xonadonlarida ham bo‘lib, ularga g‘alabaning 80 yilligi munosabati bilan ta’sis etilgan ko‘krak nishonlari, sharaf lentalari va bir martalik pul mukofotlarini topshirdi. G‘ulom Primov, Shahriyor Ortiqboyev (surat), O‘zA muxbirlari",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/20/53/rNUXLbsRl3M7LU4ebjmK8HyWVUvtYc5J_normal.jpg"
      ],
      "type": "gazeta"
    },
    {
      "title": "Surxondaryolik Ikkinchi jahon urushi qatnashchisiga Prezident tabrigi va sovg‘alari yetkazildi",
      "url": "https://uza.uz/oz/posts/surxondaryolik-ikkinchi-jahon-urushi-qatnashchisiga-prezident-tabrigi-va-sovgalari-yetkazildi_718124",
      "published_at": "2025-05-08 20:52",
      "content": "Prezidentimizning joriy yil 19 fevraldagi “Ikkinchi jahon urushi qatnashchilarini rag‘batlantirish to‘g‘risida”gi Farmoni ijrosini ta’minlash maqsadida Surxondaryo viloyati hokimi Ulug‘bek Qosimov boshchiligida mutasaddi idora va tashkilotlar vakillari Boysun tumanida istiqomat qiluvchi faxriy, 104 yoshni qarshilagan Shohimardon ota Hamroyev xonadonida bo‘ldilar. Ular tabarruk otaxonga Prezidentimizning bayram tabrigi, 10 000 (o‘n ming) AQSH dollari miqdorida pul mukofoti hamda sovg‘alarni taqdim qilishdi. Shohimardon ota urush yillari xotiralari, o‘tgan davrlarning qiyinchiliklari, hayot tajribalari haqida so‘zlab berdi. Bugungi dorilomon kunlarning qadriga yetish kerakligini qayta-qayta takrorladi. Prezidentimiz tomonidan Ikkinchi jahon urushi qatnashchilariga ko‘rsatilayotgan alohida e’tibor uchun minnatdorlik bildirib, yurtimiz tinchligi, xalqimiz farovonligini tilab duoga qo‘l ochdi. [gallery-23249] Jonibek QO‘ZIMURODOV (surat), O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/20/50/ttLNegXXrMpCB8gGSDwZLbE0j651toKt_normal.jpg"
      ],
      "type": "gazeta"
    },
    {
      "title": "Bolalagi urush davrida o‘tgan Mevagul momo mash’um yillarni qanday xotirlaydi?",
      "url": "https://uza.uz/oz/posts/bolalagi-urush-davrida-otgan-mevagul-momo-mashum-yillarni-qanday-xotirlaydi_718098",
      "published_at": "2025-05-08 20:10",
      "content": "1934 yil 1 iyulda Olot tumanida tavallud topgan Mevagul momoning ayni bolalik chog‘lari mash’um urush yillariga to‘g‘ri kelgan. Keksa onaxon bugungi tinch-osoyishta, to‘kinchilik, to‘qchilik kunlariga shukrona aytar ekan, azob-uqubatda o‘tgan bolaligini og‘ir xo‘rsinish bilan eslaydi: — Urush boshlanganda 6-7 yosh bola edim. Es-es bilaman, juda qiyin damlar edi. Ota-onamizga 6 farzandni boqish oson bo‘lmagan. Hammamiz yeb-ichadigan, kiyadigan, o‘qiydigan yoshda edik. Onam rahmatli bizga qumo‘tining donini ezib, maydalab, atala pishirib berardi, non qilardilar. Bu nondan kamroq yerdik. Chunki oshqozonga yomon ta’sir qilishi mumkin edi. Otam rahmatli Turkmanistonning Chorjo‘yidan tayyor xamir olib kelardilar. Onam o‘sha xamirga barra beda o‘tini qo‘shib non yopardi. O‘t qo‘shishining sababi non to‘yimli bo‘lishi, 1-2 kunga yetishi uchun edi. U paytlarda go‘sht deyarli yemas edik. Sigirimiz bor edi, sut-qatiq bo‘lib tursin deb, shunga ko‘z tikib boqardik. Bir yoqda yetar-yetmaschilik, ocharchilik, bir tomondan esa urushga ketganlardan qora xat kelishi yoki birovlarning jang maydonlaridan nogiron bo‘lib qaytayotgani odamlarning ruhiyatini charchatgan, holdan toydirgan edi. Ana shunday vaziyatlarda ayrimlar bir-birovining uyidan nonini, bug‘doyini o‘g‘irlash holatlari bo‘lgan. Otam rahmatli bug‘doy ekib, yig‘ib olgan 4 qop bug‘doyini uyimizning burchagidagi ikki devorning orasiga qo‘yib, ba’zan kechalari ustida qorovullik qilib yotar edi. Zarur bo‘lganda bir-ikki chelak bug‘doy olib ishlatardik. Ketma-ket bolalar ustimiz yupun, bir ahvolda bo‘lganmiz. Na oyog‘imizda oyoq kiyim, na ustimizda kiyim bo‘lmagan. Opa-singil, aka-uka kiyimlarimizni almashib kiyardik. Maktabga borgan vaqtimiz borardik, borolmagan vaqtimiz esa uy ishlari, dala ishlari bilan ovora bo‘lardik. Ko‘p qiyinchiliklarni, azoblarni ko‘rdik. Urushga ketganlarning ko‘pchiligidan qora xat kelgan, ayrimlari daraksiz ketgan. Tirik kelganlari ham qo‘lidan, oyog‘idan yoki ko‘zidan ajralib, nogiron holatda qaytgan. Urushdan keyingi yillar ham oson kechmagan. Odamlar o‘zini tiklab olishi, ham ruhiy, ham jismoniy tomondan o‘ziga kelishi, bir yoqdan bir ahvolda qolgan kolxozlarni tiklash ishlari — hammasi odamlarning metin irodasini yana bir bor sinovdan o‘tkazgan. Bolaligimdan mehnatda suyagim qotgan. Oila qurib, ketma-ket 9 farzandni dunyoga keltirdim. Ammo yosh bolali, emizikli bo‘lgan vaqtimda ham kolxoz ishlaridan bo‘shamadim. Xo‘jayinim bilan birga 20 yildan ortiq pilla boqdik, yana ko‘p yillar davomida ertadan kechgacha, bahordan to qishgacha paxta dalasida bo‘ldik. Og‘ir va davomli mehnat bilan umrimiz o‘tdi. Bugun shukrki, farzandlarimiz, nevara-evaralarimiz qiyinchilik ko‘rmasdan to‘qchilikda, tinchlik-osoyishtalikda yashashyapti. Yegani oldida, yemagani orqasida, zoriqmasdan o‘syapti. Ana shu kunlar shukronasini qilib yashash, yaratilgan sharoitlardan foydalanib, o‘qish, olimu ziyoli bo‘lish kerak. Bizga o‘qish ham, to‘kin-sochin sharoitda o‘sish ham nasib etmadi. Farzandlarimiz yomonlik, qiyinchilik ko‘rmasin, yurtimiz tinch bo‘lsin deb, shu kunlarga yetkazganiga shukrlar aytib, ertayu kech duodamiz, — deydi Mevagul momo. Darhaqiqat, Mevagul momo singari el-yurt ravnaqi yo‘lida mehnat qilgan nuroniy onaxon va otaxonlarimiz, Ikkinchi jahon urushida qozonilgan g‘alabaga hissa qo‘shgan qahramonlar, front ortida xizmat qilgan faxriylar bugun yurtimiz ardog‘ida. Millat fidoyilarining mardligi, qahramonliklari, mehnatsevarligi, sabr-matonati, jasorati yoshlarga ibrat qilib ko‘rsatishga arzigulikdir. 9 may – Xotira va qadrlash kuni umumxalq bayrami, shuningdek, Ikkinchi jahon urushida qozonilgan g‘alabaning 80 yilligi munosabati bilan o‘tkazilayotgan tadbir va uchrashuvlarda urush qatnashchilarining qahramonliklari, nuroniylarning ezgu ishlari, zahmatli mehnatlari yodga olinib, ularga hurmat ko‘rsatilayotgani e’tiborga molik. Muhtarama Komilova, O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/20/10/VGPZnLZXh0NexVHIKHdk72N34fnDzRmn_normal.PNG"
      ],
      "type": "gazeta"
    },
    {
      "title": "Urush qatnashchilariga Prezident tabrigi yetkazildi",
      "url": "https://uza.uz/oz/posts/urush-qatnashchilariga-prezident-tabrigi-yetkazildi_718141",
      "published_at": "2025-05-08 20:07",
      "content": "Ulardan 21 ming 351 nafari eson-omon ona yurtga qaytgan. Afsuski, 31ming 445 nafar jasur yigitlar qahramonlarcha halok bo‘lgan, 7 ming nafardan ziyodi bedarak yo‘qolgan. To‘rt muchasi sog‘lom 13 ming 211 nafar Xorazmning pahlavon o‘g‘lonlari shafqatsiz urushdan uyiga nogiron bo‘lib qaytgan. Bugungi kunda ularning 4 nafari hayot. Gurlan tumanining Mirobod mahallasida yashovchi Bobojon ota Madaminov 105 yoshda. Yomon ko‘zdan asrasin, hali tetik va bardam. Bobojon ota garchi bir asrdan ziyod umr ko‘rayotgan bo‘lsada keksalikni tan olmaydi. Ya’ni hayotga ishtiyoqi baland. Otaxonning ma’noli so‘zlari yoshlar tarbiyasida o‘rnak bo‘lmoqda. Urush jangohlarida ona vatanga fidoyilik bilan o‘zini ko‘rsatgan Bobojon otaning ko‘ksini orden, medallar bezagan. Xorazm viloyati hokimi Jo‘rabek Rahimov otaxon huzurida bo‘lib, Prezident Shavkat Mirziyoyev tomonidan uning nomiga shaxsan yo‘llangan tabrikni o‘qib eshittirdi. “Ikkinchi jahon urushida g‘alabining 80 yilligi\" estalik yubeley medalini hamda 10 ming AQSH dollari miqdoridagi pul mukofoti hamda qimmatbaho sovg‘alarni topshirdi. Bundan xursand bo‘lgan Bobojon ota qo‘llarni duoga ochib, yurtimizga tinchlik, xotirjamlik tiladi. – Yurtimiz tinch, osmonimiz musaffo bo‘lsin, – deydi urush va mehnat faxriysi Bobojon ota Madaminov. – Biz urush azobidan tashqari hayotning ham turli zahmatlarini chekdik. Biroq hozir qilgan mehnatlarimizning rohatini ko‘rmoqdamiz. Inson baxtli hayot kechirishi uchun, eng avvalo, yurt tinch bo‘lishi lozim. Inson qadri ulug‘langan zamonlarga yetib kelganimga ming shukrlar aytaman. Bu kunlarni orzu qilgan, biroq yetaolmaganlar qancha. Bizga shunday ehtirom ko‘rsatib, e’zozlayotgan Prezidentimizga o‘z minnatdorchiligimni bildiraman. Qo‘shko‘pirlik Vapo ota Iskandarovga ham alohida xurmat va ehtirom ko‘rsatildi. Bayram munosabati bilan unga atalgan Prezident tabrigi o‘qib eshittirildi. Estalik yubeley medali, sovg‘alar hamda pul mukofoti topshirildi. Xonadoniga mehmon bo‘lganlar otaxonning el- yurt, Vatan uchun qilgan mehnatlarini alohida e’tirof etdi. Yoshlarga namuna qilib ko‘rsatildi. – Men urushga otlanganimda yoshgina bola edim. – deydi urush va mehnat faxriysi Vapo Iskandarov. – Ota-onam, yaqinlarim, do‘stlarim, eng asosiysi, jonajon yurtim qadrini frontda anglab yetdim. Urushdan qaytgach umrimni ularning xizmatiga bag‘ishladim. Adashmagan ekanman. Vatanim, xalqim oldida qilgan kichik xizmatlarimni yuksak baholab, menga har doim sovg‘alar, turli mukofotlarni ravo ko‘rishadi. Men bundan juda xursand bo‘laman. Allohim yurtimizga baxt ato etsin. Bugun Yangariq tumani Qo‘riqtom mahallasida umrguzaronlik qilayotgan Ikkinchi jahon urushi qatnashchisi, 100 yoshdan oshgan Aminboy ota Matniyozov oddiy, kamtar, ochiqko‘ngil inson.Yoshligida og‘ir damlarni boshidan kechirgan Aminboy ota urush tugagach, yurtimizga qaytib, oilali bo‘ldi va baxtli hayot kechirdi. Uzoq yillar agronomlik qilib, yer bilan tillashgan Ikkinchi jahon urushi qatnashchisi bugungi kunda viloyatimizda keksalik gashtini surayotgan beshnafar quroldosh do‘stlari qatori davlatimiz g‘amxo‘rligi tufayli yanada uzoq umr ko‘rish istagi bilan yashamoqda. Bayram munosabati bilan o‘ziga ko‘rsatilgan hurmat va e’tibordan u juda mamnun bo‘ldi. Hazorasp tumanining Karvak qishlog‘i Shovot mahallasida yashovchi Bekjon ota bu yil 103 yoshga to‘ldi. Mahalla ahlining ardog‘idagi otoxon doimo yoshlarga vatanparvarlikni targ‘ib qiladi. Yuz yosh bilan yuzlashib, hayotning barcha achchiq-chuchugini totgan bu tabarruk nuroniylar bunday e’tibor uchun hurmatli Prezidentimizga samimiy minnatdorchilik bildirib, yurtimiz tinchligini tilab duoga qo‘l ochdilar. Ahmadjon Shokirov, Behzod Saidov(surat), O‘zA muxbirlari",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/21/29/NkzV1EXEC23bCD7uIMStDWQbBqz01Psn_normal.jpg"
      ],
      "type": "gazeta"
    },
    {
      "title": "Navoiyda chorva soni ko‘paymoqda",
      "url": "https://uza.uz/oz/posts/navoiyda-chorva-soni-kopaymoqda_718138",
      "published_at": "2025-05-08 20:03",
      "content": "Davlatimiz rahbari 2024 yil 31 oktyabr-1 noyabr kunlari Navoiy viloyatiga tashrifi davomida “Viloyatni ijtimoiy-iqtisodiy rivojlantirish bo‘yicha qo‘shimcha imkoniyatlarni ishga solish hamda amalga oshirilishi lozim bo‘lgan asosiy vazifalar”ga bag‘ishlab yig‘ilish o‘tkazgan edi. Yig‘ilishda viloyatda 9 million gektar yaylov bo‘lsa-da, chorva kamligi ta’kidlanib, mas’ullar zimmasiga kelgusi uch yil 3 million gektar yaylov yaxshilanishi, chorva 10 karra ko‘paytirilishi zarurligi bo‘yicha alohida vazifalar yuklatilgan edi. Shuningdek, chorvachilikni rivojlantirish uchun xorij tajribasini o‘rganish, hududning iqlim sharoitiga mos chorva zotlarini olib kelib ko‘paytirish, amaliy va nazariy tamoyillarni integratsiya qilish borasida ham ko‘rsatmalar berilgandi. Shunddan so‘ng 2024 yil oxiri va 2025 yil avvalida Mo‘g‘ulistondan viloyat yaylovlariga iqlim sharoitiga tez moslashuvchan 5100 bosh qo‘y olib kelindi. Go‘sht-jun yo‘nalishidagi ushbu zotli jonivorlarning tirik vazni 70-80 kilogramm, qo‘chqorlari 100-120 kilogrammgacha, go‘sht chiqimi esa tirik vazniga nisbatan 60 foizni tashkil etadi. Ayni payt 754 bosh shunday chorva moli “Usen ota” fermer xo‘jaligida boqilyapti. Qo‘ylarning 100 dan ortig‘i qo‘zilagan. Klaster vakillari mehmonga qo‘ylarni parvarishlash va ko‘paytirish jarayoni to‘g‘risida ma’lumot berdi. Elchi viloyatga safari doirasida yirik sanoat korxonalari faoliyati bilan tanishish maqsadida “Navoiy kon-metallurgiya kombinati” AJ tasarrufidagi Muruntov koni va 2-gidrometallurgiya zavodiga ham boradi. A.Bo‘riyev, O‘zA muxbiri",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/21/02/cztZXZkGWbcbe5xc8kZ3qG76pin3JYqo_normal.jpg"
      ],
      "type": "gazeta"
    },
    {
      "title": "Xotira turniri",
      "url": "https://uza.uz/oz/posts/xotira-turniri_718116",
      "published_at": "2025-05-08 19:53",
      "content": "Sportning voleybol turi bo‘yicha o‘tkazilgan mazkur musobaqa nafaqat sog‘lom turmush tarzini targ‘ib etish, balki soha fidoiylarining ezgu xotirasini yod etish, jamoa a’zolari o‘rtasida hamjihatlikni mustahkamlash singari maqsadlarga qaratildi. Turnirda markazda faoliyat yuritayotgan akusher-ginekolog, hamshira va boshqa tibbiyot xodimlaridan tashkil topgan “Lochin”, “Yulduz”, “Yoshlik” va “Barkamol” jamoalari o‘zaro kuch sinashdi. Garchi ishtirokchilar professional sportchilar bo‘lmasada, bellashuvlar yuqori kayfiyat, jonli raqobat va sport ruhi bilan o‘tdi. Musobaqa yakuniga ko‘ra, “Lochin” jamoasi mutlaq g‘olib deb topildi. “Yulduz” jamoasi ikkinchi o‘rinni egalladi. Qolgan jamoalarga ham faol ishtiroki uchun esdalik sovg‘alari topshirildi. G‘olib va sovrindorlar Respublika Ixtisoslashtirilgan ona va bola salomatligi ilmiy-amaliy tibbiyot markazining Sirdaryo filiali va kasaba uyushmasi tomonidan ham qimmatbaho sovg‘alar bilan taqdirlandi. G‘ulom Primov, O‘zA muxbiri",
      "category": [
        "Sport"
      ],
      "image_url": [
        "https://cdn.uza.uz/2025/05/08/20/42/l2L1EniormxnpH32bS2vG0AKazZuleEy_normal.jpg"
      ],
      "type": "gazeta"
    },
    {
      "title": "Piskentlik pillakorlarning shashti baland",
      "url": "https://uza.uz/oz/posts/piskentlik-pillakorlarning-shashti-baland_718094",
      "published_at": "2025-05-08 19:51",
      "content": "Pillakorlarning bir oylik mehnati bir yillik ish stajiga o‘tadi, bu davlat kafolati. Pilla hosili qancha yuqori bo‘lsa, daromadi ham shuncha yaxshi bo‘ladi. O‘tgan yili Toshkent viloyati Piskent tumanida ham shunday bo‘ldi. Ikki- uch quti ipak qurti boqib sifatli xom- ashyo topshirgan pillakorlarning cho‘ntagi pulga to‘lgan. Bu yoqda o‘tin jamg‘arilgani, odamlarning mavsumiy bo‘lsa-da ish bilan ta’minlanganini aytmaysizmi. Hatto ba’zilar “Kobalt” yo “Lasetti” mashinasida, ayrimlar elektromobilida tut bargini tashidi. Foydasi aniq-da. Pilla topshirsa bas tarozi boshida har kilosiga 40 ming so‘mdan pul oladi. Pillani tillaga aylantirishni ko‘zlayotgan tadbirkor ilg‘or pillakorlarga mukofot ham va’da qilgan. Shu bois bu yil piskentlik usta pillakorlarning g‘ayrati, shashti baland. Tuman “Agropilla”idorasi rahbari Sanobar Jo‘rayevaning ta’kidlashicha, joriy yil tumandagi fermer xo‘jaliklari bilan 2141 quti, kasanachilar bilan 900 quti, jami 3 ming 41 quti ipak qurti boqish uchun shartnomalar tuzilgan. Maqsad 182 tonna pilla xomashyosini yaratish. – O‘zim kabi ipak qurtiga mehri tushgan ishchan ayollarni ko‘rganda quvonib ketaman, beixtiyor hosilga baraka, deyman. Umringizga baraka, deyishadi ular ham. Yosh pillakor do‘stlarimdan esa maslahatimni ayamayman. Ular ham so‘rashdan charchamaydi. Aslida pilla boqish orqali ro‘zg‘orga qo‘shimcha pul kirib kelsa kim quvonmaydi, deysiz. Bu ishsiz o‘tirgan yo turli sababga ko‘ra kambag‘allar ro‘yxatiga tushib qolgan ayollar uchun juda qulay. Qolaversa bu sohaning daromadi, odamga xush yoqadi, juda barakali. Buni 40 yillik pillakor sifatida yaxshi bilaman, – deydi Sanobar Jo‘rayeva. – Bu yil tumanimiz hokimi pillachilikka jiddiy e’tibor qaratdi. Yangi tut ko‘chatlari ekildi, tutzorlar sug‘orildi. Bundan tashqari, xotin-qizlar bandligini ta’minlash maqsadida tumanning turli hududlaridagi bo‘sh turgan binolar ta’mirdan chiqarildi. Ishsiz ayollar ishtirokida 50 quti ipak qurti boqishga kirishildi. Bu tashabbusga qo‘shilgan ayollarning g‘ayrat va shijoatini, mamnunligini ko‘rib xursand bo‘lasiz. Biz bilan pilla xom-ashyosini qabul qilish bo‘yicha shartnoma tuzgan \"Huading Industrial\" MCHJ XK korxonasi rahbarlari vaziyatni o‘z nazoratiga olgan. Ular ipak qurti boqish jarayonida paydo bo‘layotgan muammolarni tezkorlik bilan bartaraf etmoqda. Ana shu sababli ham baralla ayta olamanki, bu yil piskentliklar pilla yetishtirish bo‘yicha tuzilgan shartnomani viloyatda birinchi bo‘lib uddalashadi. Abdunabi Aliqulov, O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/19/50/cRUT3UV97tTpxSdXPByykM9yZuXTU9JX_normal.jpg"
      ],
      "type": "gazeta"
    },
    {
      "title": "O‘zbekiston Prezidenti Rossiya Federatsiyasiga keldi",
      "url": "https://uza.uz/oz/posts/ozbekiston-prezidenti-rossiya-federatsiyasiga-keldi_718091",
      "published_at": "2025-05-08 19:41",
      "content": "O‘zbekiston yetakchisi uchun ajratilgan qarorgohda davlatimiz rahbarini Rossiya Federatsiyasi Prezidenti Administratsiyasi rahbarining o‘rinbosari Maksim Oreshkin va Hukumat Raisining birinchi o‘rinbosari Denis Manturov kutib oldilar. Tashrif dasturiga muvofiq, Prezidentimiz Ikkinchi jahon urushidagi G‘alabaning 80 yilligiga bag‘ishlangan tantanali tadbirlarda ishtirok etadi hamda qator ikki tomonlama uchrashuvlar o‘tkazadi.",
      "category": [
        "Siyosat"
      ],
      "image_url": [
        "https://cdn.uza.uz/2025/05/08/19/39/d7vqTVmlVHlsYIjkzOwono7xjtjf7enN_normal.jpg"
      ],
      "type": "gazeta"
    },
    {
      "title": "Toshkentda yangi texnika universiteti tashkil etiladi",
      "url": "https://uza.uz/oz/posts/toshkentda-yangi-texnika-universiteti-tashkil-etiladi_718131",
      "published_at": "2025-05-08 19:40",
      "content": "– Yuksak xalqaro standartga javob beradigan yangi avlod universitetini yaratish – strategik vazifamiz, – dedi S.Mirziyoyeva. – Biz kelajak muhandislari tayyorlanadigan ekotizimni shakllantiramiz. “Tashkent Tech” loyihasi “Boston Consulting Group” xalqaro konsalting kompaniyasi ko‘magida bosqichma-bosqich ishga tushiriladi. Bu bizga, mamlakatning industrial va innovatsion rivojlanish istiqbolini hisobga olgan holda, jahonning ilg‘or ta’lim amaliyotiga integratsiyalashish imkonini beradi. Yangi oliy ta’lim muassasasi malakali texnik mutaxassislar tayyorlash markazi sifatida O‘zbekistonning texnologik suverenitetga erishishi, barqaror iqtisodiy o‘sishida muhim vositiaga aylanishi kutilyapti. Aziza Alimova tayyorladi, O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/15/40/rPit8db0J8szsJo1E0YcW5KDKVB3OfHz_normal.jpg"
      ],
      "type": "gazeta"
    },
    {
      "title": "\"Birlashish nuqtasi\" IV media forumi o‘tkazildi (+video)",
      "url": "https://uza.uz/oz/posts/birlashish-nuqtasi-iv-media-forumi-otkazildi-video_718110",
      "published_at": "2025-05-08 19:36",
      "content": "Forumning asosiy mavzusi - \"So‘z va matbuot erkinligi - Uchinchi Renessans poydevori\" bo‘lib, boy dastur orqali mintaqadagi barqaror rivojlanishda ommaviy axborot vositalarining tutgan o‘rni yuzasidan yuqori saviyali muhokamalar olib borildi. Ziyovuddin Nuriddinov, Abror SODIQOV, Ulug‘bek TO‘XTAEV, O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/20/35/Qd77Rx5vzAleJPPBy31V1yTzRTa5Nayf_normal.jpg"
      ],
      "type": "gazeta"
    },
    {
      "title": "O‘zbekiston xalqiga bayram tabrigi",
      "url": "https://uza.uz/oz/posts/ozbekiston-xalqiga-bayram-tabrigi_718088",
      "published_at": "2025-05-08 19:32",
      "content": "Avvalo, siz, azizlarni, ko‘pmillatli butun xalqimizni qutlug‘ ayyom – Xotira va qadrlash kuni hamda Ikkinchi jahon urushida qozonilgan buyuk G‘alabaning 80 yilligi bilan chin qalbimdan muborakbod etib, barchangizga o‘zimning yuksak hurmatim va ezgu tilaklarimni bildirishdan baxtiyorman. Mana shu hayajonli, ayni paytda iztirobli damlarda insoniyatni fashizm balosidan xalos etishga munosib hissa qo‘shgan qahramon ajdodlarimizni yod etib, ularning yorqin xotirasi oldida ta’zim qilamiz. Bugungi kunda Yangi O‘zbekistonni barpo etishda oltinga teng duolari, maslahatlari bilan faol ishtirok etib kelayotgan muhtaram urush va mehnat faxriylariga alohida qutlov va tashakkurlarimizni izhor etamiz. Hech shubhasiz, tinch va farovon hayot posbonlari ulug‘lanadigan ushbu munavvar ayyomda mustaqillik yillarida Vatanimiz ozodligi, xalqimiz osoyishtaligini himoya qilish yo‘lida qahramonlarcha halok bo‘lgan jasur harbiylarimiz xotirasiga hurmat bajo keltirish barchamiz uchun ham qarz, ham farzdir. Aziz do‘stlar! Bashariyat tarixidagi eng dahshatli qirg‘in bo‘lgan Ikkinchi jahon urushi dunyo xalqlari, jumladan, el-yurtimiz boshiga solgan og‘ir musibatlar, mislsiz kulfat va yo‘qotishlar hech qachon unutilmaydi. Bu – zamon va makon chegarasini bilmaydigan chinakam mardlik va qahramonlik solnomasidir. Bunday muazzam, shonli zafarga munosib hissa qo‘shgan matonatli xalqimiz bilan har qancha faxrlansak, arziydi. Keyingi yillarda jonkuyar olim va mutaxassislarimizning ilmiy izlanishlari tufayli Ikkinchi jahon urushi tarixining yangi sahifalari bilan tanishmoqdamiz. Hujjatlarning dalolat berishicha, fashizmga qarshi qonli janglarda o‘sha paytda 6 million 800 ming nafarni tashkil etgan aholimizning qariyb 2 million nafari ishtirok etgan. Shundan 540 mingga yaqini halok bo‘lgan, 158 ming nafari bedarak yo‘qolgan, 50 mingdan ortig‘i konslagerlarda mislsiz qiynoq va azoblar tufayli halok bo‘lgan, 60 mingdan ziyodi nogiron bo‘lib qaytgan. O‘zbekistonlik askar va ofitserlardan 214 mingga yaqini jangovar orden va medallar bilan mukofotlangani, 301 nafari Sovet Ittifoqi Qahramoni degan yuksak unvonga, 70 nafardan ziyodi uchala darajadagi “Slava” ordeniga sazovor bo‘lgani, hech shubhasiz, yurtimiz vakillari tomonidan urush maydonlarida ko‘rsatilgan jasorat va matonatning yuksak amaliy e’tirofidir. Mamlakatimiz urush yillarida frontning mustahkam ta’minot bazasiga aylangani, respublikamizdan jang maydonlariga juda katta miqdorda harbiy texnika, qurol-yarog‘, dori-darmon, kiyim-kechak, oziq-ovqat va boshqa zarur mahsulotlar yetkazib berilgani o‘sha suronli davrning yana bir unutilmas sahifasini tashkil etadi. Urush olovi ichida qolgan hududlardan yurtimizga 170 dan ortiq zavod va fabrika ko‘chirib keltirildi, qisqa muddatda 280 ta yangi korxona bunyod etildi. Xalqimiz g‘oyat og‘ir va murakkab sharoitda urush hududlaridan o‘lkamizga olib kelingan 1 million 500 mingga yaqin insonni, jumladan, ota-onasidan judo bo‘lgan 250 ming nafar yetim bolani bag‘riga olib, ularga mehr-muruvvat ko‘rsatdi. Tarix kitobiga muhrlangan bunday misollarni bugun yana bir bor esga olar ekanmiz, har qanday vaziyatda ham insoniy e’tiqodiga sodiq qolgan olijanob va bag‘rikeng xalqimizning buyuk gumanistik fazilatlariga tahsin va tasannolar aytamiz. Qadrli vatandoshlar! So‘nggi yillarda qahramon ajdodlarimizning hayoti va faoliyati, mardlik va matonatini chuqur o‘rganish va targ‘ib etish, yosh avlodni ularning shonli an’analari ruhida tarbiyalash bo‘yicha ko‘p ishlarni amalga oshirmoqdamiz. Bu borada Toshkent shahrida bunyod etilgan G‘alaba bog‘i, hududlardagi “Vatanparvar” bog‘lari muhim rol o‘ynamoqda. Ushbu tabarruk maskanlar qisqa muddatda barcha yurtdoshlarimiz va chet ellik mehmonlar uchun qutlug‘ ziyoratgohlarga aylandi. Ana shunday ezgu ishlarimizning davomi sifatida G‘alaba bog‘i hududida ona yurt qalqonlari sharafiga barpo etilgan yana bir tarixiy yodgorlik – Millat fidoyilari majmuasi ham, hech shubhasiz, g‘oyat muhim ahamiyatga ega. Ishonchim komil, yuzlab marhum bahodir harbiy xizmatchilar va huquqni muhofaza qilish organlari xodimlarining nomlari zarhal harflar bilan muhrlab qo‘yilgan ushbu muhtasham badiiy obida el-yurtimiz chin dildan intiladigan va faxrlanadigan yana bir mo‘’tabar maskan bo‘lib qoladi. Hurmatli do‘stlar! Bugungi kunda “Inson qadri uchun, inson baxti uchun” degan ezgu g‘oya hayotimizga tobora chuqur kirib bormoqda. Bu yil Ikkinchi jahon urushi qatnashchilari va nogironlariga 10 ming AQSH dollari miqdorida, ushbu toifaga tenglashtirilgan shaxslarga 25 million so‘m, mehnat fronti qatnashchilariga 3 million so‘mdan bir martalik pul mukofotlari va “Ikkinchi jahon urushidagi g‘alabaning 80 yilligi” yubiley medallari topshirilgani muhtaram faxriylarimizga e’tibor va g‘amxo‘rlikning yana bir amaliy ifodasi bo‘ldi. Urush faxriylari va nogironlari uchun tibbiy va ijtimoiy xizmatlar, jumladan, patronaj xizmati ko‘rsatilmoqda. Ular o‘z xohishlariga ko‘ra sanatoriylarda davolanmoqda. Ushbu quvonchli kunlarda xalqimiz mo‘’tabar keksalarimiz, urush va mehnat faxriylarini ziyorat qilib, ularning duosini olmoqda. Tegishli vazirlik, idora va tashkilotlar, harbiy qismlar rahbarlari ishtirokida urush va mehnat faxriylari, mustaqillik yillarida xizmat burchini bajarish chog‘ida halok bo‘lgan harbiy xizmatchilar va huquqni muhofaza qiluvchi organlar xodimlarining oila a’zolarining holidan xabar olinib, ularga zarur ko‘mak va yordamlar ko‘rsatilmoqda. Albatta, biz bugungi tinch, ozod va erkin hayot uchun o‘zining aziz jonini ham ayamasdan kurashgan bunday fidoyi insonlarning oldida doimo qarzdormiz. Ular bundan buyon ham davlatimiz va jamiyatimizning mehrini, e’tiborini his qilib yashaydilar. Aziz va muhtaram yurtdoshlar! Hozirgi murakkab va tahlikali zamonda yoshlarimizni barkamol insonlar etib tarbiyalash, diyorimizdagi tinchlik va barqarorlikni, millatlar va dinlararo ahillik va totuvlikni asrash yo‘lida qahramon ota-bobolarimizning Ikkinchi jahon urushi yillarida ko‘rsatgan sabot va matonati biz uchun hamisha ibrat maktabi, kuch va ilhom manbai bo‘lib xizmat qiladi. Ushbu unutilmas ayyomda siz, azizlarni, muhtaram faxriylarimizni, butun xalqimizni yana bir bor samimiy tabriklab, barchangizga sihat-salomatlik, baxt va omad, xonadonlaringizga fayzu baraka tilayman. Yurtimiz tinch, xalqimiz doimo omon bo‘lsin! Shavkat Mirziyoyev, O‘zbekiston Respublikasi Prezidenti",
      "category": [
        "Siyosat"
      ],
      "image_url": [
        "https://cdn.uza.uz/2025/05/08/19/34/EZkn6EPlE2E1rRHSk40l8YEmC3bkIgHT_normal.jpg"
      ],
      "type": "gazeta"
    },
    {
      "title": "Kelajak sari dadil qadamlar… (+video)",
      "url": "https://uza.uz/oz/posts/kelajak-sari-dadil-qadamlar-video_718086",
      "published_at": "2025-05-08 19:31",
      "content": "Ma’lumki, xorijdagi maktablar Markaziy boshqarmasi nazorati ostida yuqorida sanab o‘tilgan hududlarda o‘quvchilar til bo‘yicha Umumevropa kompetensiyasiga muvofiq (GER) B2/S1 darajasini tasdiqlovchi hamda xalqaro miqyosda tan olingan, jumladan Germaniya oliygohlarida tahsil olish huquqini beradigan Nemis tili (DSD II) diplomini olish uchun xalqaro imtixondan o‘tadi. Shu tarzda maktab va litsey o‘quvchilari yurtimizda va xorijda o‘z maqsadiga erishish uchun qo‘shimcha imkoniyatga ega bo‘ladi. Xorijdagi maktablar Markaziy boshqarmasining nemis tili bo‘yicha koordinatori va maslahatchisi byurosi (ZfA) 1994 yildan buyon Toshkent shahri va viloyatlardagi nemis tili chuqur o‘rgatiladigan maktab va litseylarni qo‘llab quvvatlab keladi. Shu bilan birga “Kelajak hamkor maktablari” (PASCH) tashabbusi doirasida mamlakatimizda chet tillarini o‘qitish metodikasini takomillashtirishga faol hissa qo‘shmoqda. Musulmon Ziyo, Abror Sodiqov (video), Nosirjon Xaydarov (surat), O‘zA",
      "category": [
        "Ilm-fan"
      ],
      "image_url": [
        "https://cdn.uza.uz/2025/05/08/19/30/nxSflMXzYHNBE8El9LOW5oNUtkc7Xw8f_normal.jpg"
      ],
      "type": "gazeta"
    },
    {
      "title": "Isroil Livanga havodan hujum uyushtirdi",
      "url": "https://uza.uz/oz/posts/isroil-livanga-havodan-hujum-uyushtirdi_718135",
      "published_at": "2025-05-08 19:31",
      "content": "Livan Sog‘liqni saqlash vazirligi ma’lumotida bir kishi halok bo‘lgani, sakkiz kishi, jumladan bolalar ham jarohat olgani keltirildi. Mamlakat Bosh vaziri Nuvaf Salom bunday hujumlarni zudlik bilan to‘xtatishni talab qildi. Uning fikricha, yahudiy davlati 2024 yil 27 noyabrda tuzilgan o‘t ochishni to‘xtatish kelishuvini, qolaversa BMT Xavfsizlik Kengashi 1701-sonli rezolyutsiyasini buzmoqda. Mulozim hududlardan Isroil qo‘shinini olib chiqish harakati davom etishini bildirdi. Axborot vaziri Pol Markus Isroil yuqorida eslatilgan kelishuvni jami 2 740 marta buzgani, hujumlar natijasida 190 kishi halok bo‘lgani va 485 odam yaralanganiga e’tibor qaratgan. M.Sayfullayev, O‘zA",
      "category": [
        "Jahon"
      ],
      "image_url": [
        "https://cdn.uza.uz/2025/05/08/21/01/wCBSqTjWzY8l6efv7LtGoTQ9MsESHAk2_normal.jpg"
      ],
      "type": "gazeta"
    },
    {
      "title": "Bojxona postida “Ochiq eshiklar kuni” tashkil etildi",
      "url": "https://uza.uz/oz/posts/bojxona-postida-ochiq-eshiklar-kuni-tashkil-etildi_718121",
      "published_at": "2025-05-08 19:19",
      "content": "O‘quv yili davomida to‘garak doirasida tashkil etilgan nazariy o‘quv mashg‘ulotlari bojxona postlariga chiqqan holda amaliy jihatdan mustahkamlanmoqda. Ushbu maktabning bir guruh yoshlari uchun “Nukus-aeroport” chegara bojxona postida “Ochiq eshiklar kuni” tashkil etilib, unda o‘quvchi yoshlar mazkur post faoliyati, bojxona chegaralari orqali harakatlanish tartibotlari bilan tanishdi. Bojxona nazorati va bojxona rasmiylashtiruvi bo‘yicha o‘quv mashg‘ulotlari davomida berilgan nazariy bilimlar, bojxona postidagi nazorat texnik vositalari, axborot dasturlaridan foydalanish istiqbollarini amaliy ko‘rgan o‘quvchilar uchun katta ko‘nikmaga aylandi. Asosiysi bu tashrif ularning bojxona organlari faoliyati haqida taassurotlari oshishiga xizmat qildi. Xalqaro aeroportlarda bojxona nazoratining amalga oshirilishi, “qizil” va “yashil” yo‘laklar ahamiyati, skaner qurilmalarining imkoniyatlari, tahlil qilish qobiliyatlari haqida tushunchalarga ega bo‘lgan o‘quvchilar, sayyor o‘quv mashg‘uloti davomida o‘zlarini qiziqtirgan barcha savollarga javob oldi.Ayniqsa, amaliy o‘quv jarayonida profayling yo‘nalishida olingan ko‘nikmalarni mustahkamlash maqsadida o‘tkazilgan musobaqa-o‘yinida o‘quvchilar katta qiziqish va faollik bilan ishtirok etib, bojxona sohasining keng qamrovli faoliyatini his qildi. Dovud Abibullayev, O‘zA muxbiri.",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/20/48/22hvGicKNNbdOKqRbMRGZVmntCFdPgBc_normal.jpg"
      ],
      "type": "gazeta"
    },
    {
      "title": "Vera Tolpeyevaga davlat rahbarining tabrigi yetkazildi",
      "url": "https://uza.uz/oz/posts/vera-tolpeyevaga-davlat-rahbarining-tabrigi-yetkazildi_718119",
      "published_at": "2025-05-08 19:16",
      "content": "Davlatimiz rahbarining 2025 yil 19 fevraldagi “Ikkinchi jahon urushi qatnashchilarini rag‘batlantirish to‘g‘risida”gi farmoniga ko‘ra, Vera Tolpeyevaga inom etilgan bir martalik 25 million so‘mlik pul mukofoti hamda “Ikkinchi jahon urushidagi g‘alabaning 80 yilligi” yubiley medali tantanali ravishda topshirildi. Asli ona yurti Ukraina bo‘lgan Vera Tolpeyeva Ikkinchi jahon urushining ilk kunlaridan asirlikka tushib qoladi va nemis konslagerlarida mahbuslar qatorida yashashga majbur bo‘ladi. Konslagerdan ozod etilgach, yosh Vera urushdan so‘ng o‘sha davrdagi komsomol chaqirig‘i bilan O‘zbekistonga jo‘natiladi. Vera Tolpiyeyeva mehnat faoliyati davomida Jizzax shahrida mamlakat iqtisodiyotiga, qurilishiga, obodonchiligiga, Jizzaxning ko‘rkam va go‘zal shaharga aylanishiga o‘zining munosib hissasini qo‘shdi. Ukrain qizi shu yerda oila qurdi, farzandlarini tarbiyaladi. Garchi bugungi kunda xastalanib, to‘shakka mixlanib qolgan bo‘lsada, farzandlarining qaramog‘ida ekanligidan, davlatimizning doimiy g‘amxo‘rligidan minnatdor ekanini aytishga quvvat topa oldi. Jizzax garnizoni vakillari va faxriyning oila a’zolari ishtirokida o‘tgan tadbirda onaxon singari faxriylar doimo e’zozda ekanligi alohida ta’kidlandi. A.Qayumov, J.Yorbekov (surat), O‘zA muxbirlari",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/20/45/iiGODEPweOpMPDpEWeJ0e1vZGRJyPOuN_normal.PNG"
      ],
      "type": "gazeta"
    },
    {
      "title": "“Aholi salomatligi oyligi” davom etmoqda",
      "url": "https://uza.uz/oz/posts/aholi-salomatligi-oyligi-davom-etmoqda_718054",
      "published_at": "2025-05-08 19:04",
      "content": "Shartnoma asosida ijtimoiy foydali mehnatga jalb etilgan mahkumlar Guliston shahridagi Ko‘p tarmoqli markaziy poliklinika shifokorlari tomonidan to‘liq profilaktik ko‘rikdan o‘tkazildi. Tekshiruv natijalariga asosan har bir mahkumga individual tibbiy tavsiyalar berildi. Shuningdek, koloniyada mahkumlarning yaqin qarindoshlari bilan uchrashuv tashkil etildi. Unda tarbiyaviy ishlar bo‘linmasi katta inspektor-ijtimoiy xodimi tomonidan muassasada olib borilayotgan tarbiyaviy ishlar, mahkumlarning huquq va majburiyatlari haqida keng ma’lumotlar taqdim etildi. Muloqot davomida mahkumlarning qarindoshlari o‘zlarini qiziqtirgan savollarga mutaxassislardan atroflicha va tushunarli javoblar olishdi. Bunday tadbirlar mahkumlarning jismoniy va ma’naviy holatini yaxshilash, sog‘lig‘ini nazorat qilish, shuningdek, oilaviy aloqalarni mustahkamlashda muhim o‘rin tutadi. G‘ulom Primov, O‘zA muxbiri",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/19/04/cO78j4S9VOFwBpzzmyfUHduitGz7EMti_normal.jpg"
      ],
      "type": "gazeta"
    },
    {
      "title": "Ustoz jurnalist xotirlandi",
      "url": "https://uza.uz/oz/posts/ustoz-jurnalist-xotirlandi_718114",
      "published_at": "2025-05-08 18:41",
      "content": "Marhum ustoz jurnalistning shogirdlaridan biri, jurnalist Jumaboy Qosimov Ergash Xalilovning hayot yo‘li, ijodiy merosi va insoniy fazilatlari haqida ma’ruza qildi. Ergash Xalilov 1948 yili Navoiy viloyati, Nurota tumanida tug‘ilgan. 1972 yili Toshkent davlat universitetining jurnalistika fakultetini tamomlab, mehnat faoliyatini “Guliston” gazetasida musahhih sifatida boshlagan. 1978 yildan 2013 yilgacha \"Yangiyer hayoti\", \"Guliston yangiliklari\" — \"Gulistanskiy novosti\" gazetalarida bosh muharrir bo‘lib faoliyat yuritgan. Samarali mehnati, yuqori mas’uliyati va odamlar bilan bo‘lgan samimiy munosabati uni o‘quvchilar va hamkasblar orasida hurmat-e’tiborga sazovor etdi. Ustozning jurnalistik maktabida tarbiyalangan ko‘plab shogirdlar bugun ham soha fidoiylari sifatida faoliyat olib bormoqda. Faxriy jurnalistlar, shogirdlari o‘z chiqishlarida Ergash Xalilovning samimiyligi, kamtarligi va rahbar sifatidagi insonparvarlik fazilatlarini eslashdi. Ularning ta’kidlashicha, Xalilov o‘z sharoitini emas, jamoasini o‘ylar, davlat tomonidan berilgan kottej uylarni ham hamkasblariga berib, fidoiylik namunasini ko‘rsatgan edi. Tadbir yakunida marhum ustoz xonadonida ehson dasturxoni yozilib, Qur’on tilovat qilindi. G‘ulom Primov, O‘zA muxbiri",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/20/40/ChfJYB6vTpLzOAhxwFhvN62HOOAN5l1H_normal.jpg"
      ],
      "type": "gazeta"
    },
    {
      "title": "Tadbirkorlar muammolari hal etilmoqda",
      "url": "https://uza.uz/oz/posts/tadbirkorlar-muammolari-hal-etilmoqda_718112",
      "published_at": "2025-05-08 18:38",
      "content": "Uchrashuvda Mirishkor tumani hokimi Fayzulla G‘ulomov va mutasaddi tashkilot vakillari ishtirok etdi. 15 nafardan ortiq tadbirkor soliqqa oid muammolar va faoliyatlarini kengaytirishga oid masalalar bo‘yicha murojaatlarini bildirdi. Mirishkor tumanidagi “Oltiyev Jasurbek” fermer xo‘jaligi rahbari Abdumajid Raimov qo‘shilgan qiymat solig‘idan ortiqcha to‘lovni qaytarish bo‘yicha amaliy yordam so‘radi. Mutasaddi tashkilotlar tomonidan har bir murojaat tinglanib, aniq yordam ko‘rsatish va mas’ullar belgilash bo‘yicha choralar ko‘rildi. – Biz bugun o‘tkazilgan uchrashuvdan xursandmiz, – deydi  tadbirkor Azamat Parmonov. – Soliq sohasidagi muammolarimizning kelib chiqish sabablari o‘rganilayotgani va ularga yechim topish uchun amaliy yordam ko‘rsatilishi ta’kidlandi. Men ham o‘ziga xos muammolarimni aytdim va ularning yechimi bo‘yicha yordam berishga va’da berildi. Shuningdek, Sirojiddin Eshmatov tadbirkorlarni qo‘llab-quvvatlash maqsadida soliq imtiyozlari va yangilangan soliq siyosati haqida taqdimot o‘tkazdi. Qashqadaryo viloyati soliq boshqarmasi boshlig‘ining tadbirkorlar bilan bo‘lib o‘tgan uchrashuvlari va ularning muammolarini hal etish uchun tadbirlar davom etmoqda. O‘lmas Barotov, O‘zA muxbiri",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/20/38/p73WSe4JuVblPjE7CJup635WEaHbcS1i_normal.jpg"
      ],
      "type": "gazeta"
    },
    {
      "title": "Bolalar tibbiyoti: O‘zbekistonda jigar transplantatsiyasi bo‘yicha dastur muvaffaqiyatli yo‘lga qo‘yildi",
      "url": "https://uza.uz/oz/posts/bolalar-tibbiyoti-ozbekistonda-jigar-transplantatsiyasi-boyicha-dastur-muvaffaqiyatli-yolga-qoyildi_718044",
      "published_at": "2025-05-08 18:36",
      "content": "Bu Markaz mutaxassislarining nafaqat yuqori darajadagi jarrohlik amaliyotlarini bajargani, balki butun transplantatsiya tizimi jahon standartlari asosida yo‘lga qo‘yilganini anglatadi. Buning uchun o‘tgan yil davomida jahon standartlari talablariga javob beradigan maxsus jarrohlik asbob-uskunalari xarid qilindi. Moliyalashtirish masalalari hal qilinib, transplantatsiya operatsiyalari bemor oilalari uchun bepul etib belgilandi. Shifokorlar, hamshiralar va tibbiy xodimlar xalqaro protokollar asosida o‘qitildi. Mutaxassislarning ta’kidlashicha, jigar transplantatsiyasi amaliyotlari yuqori xavfsizlikka ega bo‘lib, zamonaviy klinik protokollarga to‘liq rioya qilingan holda o‘tkazilmoqda. Markazning texnik va professional salohiyati bundan keyin ham rivojlantirilib, xorijda davolanishga muhtoj bo‘lgan bolalarni O‘zbekistonning o‘zida davolash imkoniyati kengaytiriladi. Bunday muvaffaqiyatli natijalar tibbiyot sohasida amalga oshirilayotgan islohotlar samarasi, xalqaro hamkorlar hamda markazning multidissiplinar jamoasining qo‘llab-quvvatlashi va hamkorlik natijasidir. Mohigul Qosimova, O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/18/36/zp8XlkEQiZbfpysN0TGX0ioJZloGWdud_normal.JPG"
      ],
      "type": "gazeta"
    },
    {
      "title": "Ichki ishlar organlari faoliyati raqamli transformatsiyasini amalga oshirish bo‘yicha hamkorlik",
      "url": "https://uza.uz/oz/posts/ichki-ishlar-organlari-faoliyati-raqamli-transformatsiyasini-amalga-oshirish-boyicha-hamkorlik_718042",
      "published_at": "2025-05-08 18:34",
      "content": "Transformatsiya jarayonlarini jadallashtirish maqsadida Ichki ishlar vazirligi huzurida “Raqamli loyihalar ofisi” tashkil etiladi. Bu kabi jarayonlarga Raqamli texnologiyalar vazirligining malakali mutaxassislari jalb etiladi. – Jamoat xavfsizligi sohasida an’anaviy usullardan chetlashgan holatda texnologik yechimlar orqali muammolarni hal qilish zaruratga aylandi, – dedi Raqamli texnologiyalar vazirligi raqamli iqtisodiyot boshqarmasi bosh mutaxassisi Abdulaziz Sultonov. – Prezidentimizning shu maqsadga qaratilgan qarori o‘z vaqtida qabul qilindi. Qarorda aynan texnologik yechimlarni rivojlantirishga alohida e’tibor qaratilgan. Birinchi navbatda, bunday yechimlarni topish uchun jamoat xavfsizligi va jinoyatchilikka qarshi kurashish sohasidagi asosiy muammolar oshkor qilinadigan va ushbu muammolarga tezlik bilan texnologik yechimlar topadigan ideaton va xakaton tadbirlari tashkil qilinadi. Ushbu tadbirlarda yoshlarimiz muammolarga o‘zlarining innovatsion yechimlarini taklif qiladi. Shundan so‘ng ushbu yechimlar orqali startaplar yaratilib, tegishli dasturlarda o‘zlarining bilim va ko‘nikmalarini oshirib, kengaytirish imkoniyati ega bo‘ladi. Bu bizga nima uchun kerak? Birinchi navbatda, bu yoshlar uchun ichki ishlar sohasidagi yangi ishlanmalarni yaratishga ko‘prik bo‘lib xizmat qiladi. Bundan tashqari, an’anaviy usullardan qochgan holatda texnologik sun’iy intellekt yoki boshqa raqamli yechimlarni taklif qilib, butun O‘zbekiston bo‘ylab ularni joriy qilishga imkoniyat yaratiladi. – Prezident qarorida sohaga zamonaviy axborot texnologiyalarini joriy qilish va axborot xavfsizligini ta’minlash, shu bilan birgalikda, hududiy ichki ishlar organlarida raqamli infratuzilmani shakllantirish bo‘yicha bir qancha ustuvor loyihalar belgilandi, – dedi Raqamli texnologiyalar vazirligi sun’iy intellekt texnologiyalarini rivojlantirish departamenti xodimi Fazliddin Anvarov. – Aholiga 10 ta davlat xizmatini proaktiv hamda kompozit shaklda ko‘rsatish dasturi ishlab chiqilmoqda. Ichki ishlar organlari axborot tizimlariga integratsiya qilinadigan 10 ta idoraning ma’lumotlar ro‘yxati ham mazkur qaror bilan shakllantirilmoqda. Raqamli transformatsiya natijadorligini oshirish uchun idoralararo hamkorlik, ko‘maklashish va nazorat mexanizmlari ishlab chiqilgan. Bu doirada Raqamli texnologiyalar vazirligi bilan hamkorlikda Ichki ishlar vazirligi huzurida raqamli loyihalar ofisi faoliyati yo‘lga qo‘yiladi. Ichki ishlar organlari tizimiga sun’iy intellekt texnologiyalarini joriy etish ustuvor loyihalarini joriy etishni muvofiqlashtirish bo‘yicha Raqamli texnologiyalar vazirligi asosiy mas’ul tashkilot sifatida belgilandi. Bu, 2025-2027 yillar davomida ichki ishlar organlari faoliyatini to‘liq raqamlashtirish, axborot tizimlarini raqamli transformatsiyasini amalga oshirish uchun hamkorlikda ish olib boriladi, deganidir. Norgul Abduraimova, O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/18/30/EuMh7uGn188TrKwl5KLPdqlJ3HaStS23_normal.jpg"
      ],
      "type": "gazeta"
    },
    {
      "title": "Akademik Behzod Yo‘ldoshevning 80 yilligiga bag‘ishlangan ilmiy anjuman o‘tkazildi",
      "url": "https://uza.uz/oz/posts/akademik-behzod-yoldoshevning-80-yilligiga-bagishlangan-ilmiy-anjuman-otkazildi_718040",
      "published_at": "2025-05-08 18:29",
      "content": "Anjumanni O‘zbekiston Fanlar akademiyasi prezidenti, akademik Shavkat Ayupov ochib berdi. U o‘z so‘zida akademik Yo‘ldoshevning fanga qo‘shgan bebaho hissasi, zamonamizning eng nufuzli ilmiy muassasalaridagi faoliyati va O‘zbekiston ilm-fan salohiyatini yuksaltirishdagi xizmatlari haqida so‘z yuritdi. Tadbir davomida akademikning hayot yo‘li va ilmiy faoliyati haqida tayyorlangan hujjatli film namoyish etildi. Shuningdek, FA Yadro fizikasi instituti direktori akademik Ilhom Sodiqov va FA Fizika-texnika instituti direktori Husniddin Olimov tomonidan “Yuqori energiyalar fizikasi sohasida fundamental tadqiqotlar” mavzusidagi ma’ruza qilindi. Anjuman davomida “Zarralarni zabt etgan inson” nomli kitob taqdimoti bo‘lib o‘tdi. Mazkur asar akademik Yo‘ldoshevning nafaqat ilmiy, balki inson sifatidagi fazilatlarini ham ochib beradi. Akademikning yaqin shogirdlari, hamkasblari uning ilmiy merosi, kamtar, ammo qat’iy tabiati va fidoiyligi haqida samimiy xotiralarini baham ko‘rdilar. Ular orasida olimning ilmiy rahbarligida 10 nafar fan doktori va 30 ga yaqin fan nomzodlari yetishib chiqqanligi qayd etildi va ularning  olim bilan bog‘liq xotiralari, samimiy so‘zlari konferensiyaga o‘zgacha ruh bag‘ishladi. [gallery-23248] “Behzod Yo‘ldoshevni nafaqat taniqli olim, balki ajoyib inson, ustoz sifatida bilamiz. U o‘z bilimlarini yosh avlodga yetkazish uchun, ularni  yetishtirish uchun mashaqqatli mehnat qilgan insondir. Agar 2017 yildan keyin FAni qayta tug‘ildi desak, o‘sha qayta tug‘ilishidagi olib borish kerak bo‘lgan barcha jarayonlarni, FAning ilmiy tekshirish tashkilotlarini yana akademiya tizimiga qaytarish, undagi ishlarni yo‘lga qo‘yish, ulardagi olimlarda kelajakka bo‘lgan yangi ishonchni qaytarishdagi qilgan yuksak mehnatlarini baholash juda qiyin”, – dedi O‘zRFA vitse-prezidenti Sirojiddin Mirzayev.  – Shu bilan birgalikda, u ilm-fanni rivojlantirishga, uni tashkil etishga nihoyatda katta hissa qo‘shgan. Bu yerda Yadro fizikasi institutining rivojlanishi va uni FA tizimida yana qayta tiklanishi yoki Atom energetika sohasida O‘zbekistonda katta bir loyihalarning boshlanishida u kishining hissasi beqiyos. Qolaversa, u kishi FAda shunday bir tizimni yaratdiki, yosh olimlar o‘sha paytda o‘zlari uchun juda katta bir imkoniyatlarni ko‘rishdi. Behzod Yo‘ldoshev nafaqat ilm va fan, balki amaliy tadqiqotlarni amalga oshirishga ham juda katta hissa qo‘shdi” . Akademik Yo‘ldoshev — elementar zarralar va yadro fizikasi sohalaridagi yirik kashfiyotlar muallifi. Uning faoliyati AQSH, Kanada, Buyuk Britaniya, Rossiya va Qozog‘iston kabi davlatlar ilmiy jamoalari tomonidan yuksak baholangan. Behzod Yo‘ldoshev Amerika fiziklari jamiyati a’zosi, Kembridj, Indiana, Vashington universitetlari faxriy professori, xalqaro ESO mukofoti laureati hamda SERNdagi Katta adron kollayderidagi tadqiqotlarda ishtirok etgan olim sifatida tan ham olingan. Behzod Yo‘ldoshevning asosiy ilmiy-tashkiliy faoliyati elementar zarralar fizikasi, yadro fizikasi, sanoat, qishloq xo‘jaligi va tibbiyot sohalarida yadro texnologiyalaridan foydalanish kabi masalalarga bag‘ishlangan. U 400 dan ortiq ilmiy ishlar, 4 ta monografiya, jumladan yadro tadqiqotlari bo‘yicha 5 tomlik fundametal tadqiqot va 20 dan ortiq ixtiro muallifi hisoblanadi. Shu bilan birgalikda, 400 dan ortiq ilmiy maqolalari xorijdagi nufuzli jurnallarda chop etilgan. Olim Beruniy nomidagi O‘zbekiston Respublikasi davlat mukofoti (1983), “Mehnat shuhrati” ordeni (2003), “Qoraqalpog‘iston Respublikasida xizmat ko‘rsatgan fan arbobi\" (2003), “O‘zbekiston Respublikasi fan arbobi” (2018), “Fidokorona xizmatlari uchun” (2020) ordeni bilan taqdirlangan. Haqiqiy qahramonlik — bu nafaqat urush maydonlarida, balki tinchlik sari intilish, ilm-fan yo‘lida xizmat qilish, yurt ravnaqi uchun umrini bag‘ishlash ham demakdir. Ana shunday fidoyi va ulug‘ shaxslardan biri — akademik Behzod Yo‘ldoshev desak mubolag‘a bo‘lmaydi. Hamkasblarining xotirlashicha, u nafaqat o‘z ilmiy kashfiyotlari, balki, go‘zal insoniylik fazilatlari, mamlakat rivojiga qo‘shgan ulkan hissalari bilan ham yurtimiz tarixida o‘chmas iz qoldirdi. Behzod Yo‘ldoshevning yorqin xotirasi yaqinlari, shogirdlar va ilm ahlining qalbida mangu yashaydi. M.Eshmirzayeva, D.Yakubov, U. To‘xtayev, Rustam Nazarmatov (surat), O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/18/28/vKwvXBC0wSE1xwL7pF4lolzlY183n93X_normal.jpg"
      ],
      "type": "gazeta"
    },
    {
      "title": "“XOTIRA NURI” kitobi nashrdan chiqdi",
      "url": "https://uza.uz/oz/posts/xotira-nuri-kitobi-nashrdan-chiqdi_718038",
      "published_at": "2025-05-08 18:25",
      "content": "Kitob sahifalaridagi esdalik, xotiralarni yosh avlod tomonidan yozib olingani esa, chin ma’noda tahsinga loyiqdir. “Xotira nuri” – hali oramizda hayot bo‘lgan faxriy vatandoshlarimizning dil so‘zlari aks etgan ibratli kitob. Ularning sinovlarga to‘la hayot yo‘li, jasoratlari orqali tinchlik qadrini yanada teranroq anglagandek bo‘lasiz. Ikkinchi jahon urushi qatnashchilari va guvohlarning xotiralarini jamlash, saqlab qolish tarixga va insonga bo‘lgan cheksiz ehtiromning yorqin ifodasidir. Qoraqalpog‘iston Respublikasi, Toshkent shahri va 12 ta viloyatdan jami 14 nafar urush faxriylari xotiralari asosida shakllangan ushbu kitob shoirning “Urush, noming o‘chsin jahonda” ovozi o‘laroq baralla yangraydi. Bu kitob – shunchaki xotiralar to‘plami emas, bu – avlodlar muloqoti, haqiqat va ruhni charxlaydigan suhbatlar, urush dahshatlarini o‘z ko‘zi bilan ko‘rgan odamlarning achchiq xotira va e’tiroflaridir. O‘zA",
      "category": [
        "Madaniyat"
      ],
      "image_url": [
        "https://cdn.uza.uz/2025/05/08/18/24/eu0fsAL3joZlUBUUxakawyz8ohgOaSrN_normal.JPG"
      ],
      "type": "gazeta"
    },
    {
      "title": "Navoiylik maktab bitiruvchisiga “Damas” avtomashinasi sovg‘a qilindi",
      "url": "https://uza.uz/oz/posts/navoiylik-maktab-bitiruvchisiga-damas-avtomashinasi-sovga-qilindi_718052",
      "published_at": "2025-05-08 18:22",
      "content": "Ushbu olimpiada Oliy ta’lim, fan va innovatsiyalar vazirligi tomonidan e’lon qilingan “Muhandislik oyligi” doirasida o‘tkazildi. U.Normurodov olimpiada g‘olibi sifatida Toshkent to‘qimachilik va yengil sanoat institutiga grant asosida o‘qishga ham qabul qilindi. A.Bo‘riyev, O‘zA muxbiri",
      "category": [
        "Ilm-fan"
      ],
      "image_url": [
        "https://cdn.uza.uz/2025/05/08/19/01/9QVrFsx65rcELzmFyOvENKd9OlDNC4Nr_normal.jpg"
      ],
      "type": "gazeta"
    },
    {
      "title": "101 yoshlik Xolbek bobo Ravshanovga Prezident sovg‘alari topshirildi",
      "url": "https://uza.uz/oz/posts/101-yoshlik-xolbek-bobo-ravshanovga-prezident-sovgalari-topshirildi_718050",
      "published_at": "2025-05-08 18:01",
      "content": "Viloyat rahbari Prezidentimizning Xolbek bobo Ravshanovga shaxsan yo‘llagan bayram tabrigini o‘qib eshittirdi. Davlatimiz rahbari farmoni bilan bir martalik 10 ming AQSH dollari pul mukofotini hamda “Ikkinchi jahon urushidagi g‘alabaning 80 yilligi” yubiley medalini tantanali ravishda topshirdi. Ravshan bobo Xolbekov 1943 yilda harbiy xizmatga chaqirilganida 18 yoshli navqiron yigit edi. Ukrainaning Xarkov shahrida qisqa muddatli jangovar tayyorgarlikdan so‘ng II Belarus fronti tarkibida jangga kirib, yarim Yevropani bosib o‘tdi. Oddiy askar Xolbek Ravshanov 1944 yil Pskov shahrini dushmandan ozod qilish uchun bo‘lgan shiddatli janglarning birida dushman aviabombasi portlashidan og‘ir yaralandi. Harbiy gospitalda jarrohlar uning tanasidan anchagina snaryad parchasini terib olgach, yana o‘z qismiga qaytdi. U fashizm ustidan qozonilgan g‘alabani Yugoslaviyada tantana qildi. [gallery-23247] Xolbek kabi navqiron askarlar urushdan so‘ng vayron bo‘lgan xalq xo‘jaligini tiklash uchun juda ham kerak edi. Shu sabab, qo‘mondonlikning buyrug‘i bilan u Gruziyada harbiy qism safida xizmatni davom ettirib, urush asoratlarini tugatishda faol ishtirok etdi. Va nihoyat 1948 yilda Xolbek Ravshanov harbiy xizmatni tugatib, uyiga – Baxmal tumanidagi Beklar qishlog‘iga qaytib, jamoa xo‘jaligida ishlay boshladi. Uylanib, turmush o‘rtog‘i Zumrad momo (4 yil muqaddam qazo qildi) bilan besh o‘g‘il, to‘rt qizni voyaga yetkazdi. 1954 yilda Zomin tumanidagi hozir istiqomat qilayotgan Yettikechuv qishlog‘iga ko‘chib o‘tdi. Tug‘ilib o‘sgan joyidan bu qishloqqa ko‘chib o‘tishining sababi, u Zomin o‘rmon xo‘jaligida ishga o‘tishi bilan bog‘liq edi. O‘n yil shu xo‘jalikda, so‘ng Zomin xalq parkida ishlab, ona tabiatni qo‘riqlash, uni boyitishga katta hissa qo‘shdi. Urushda olgan orden- medallari qatoriga tinch mehnat davrida olgan davlat mukofotlari ham qo‘shildi. Shu ish joyidan nafaqaga chiqdi. – Fashist bosqinchilariga qarshi olib borilgan qonli urushdan tirik chiqib, farzandlar o‘stirib ularning kamolini, davlatimiz mustaqilligini, yurtimiz obodligini, elimizning farovonligini ko‘rib, xalqparvar hamda odil Yurtboshimizning g‘amxo‘rlik va e’tiborlarini his qilib, dorulomon kunlarda yashayotganim uchun Yaratganga behisob shukurlar aytaman, – deydi Xolbek bobo Ravshanov. – Keyingi 7 – 8 yilda yurtimizda katta o‘zgarishlarni amalga oshirib, xalqimiz hayotini yaxshilayotgan, yoshlarni qo‘llab-quvvatlab, biz kabi keksalarning izzat-hurmatini joyiga qo‘yib, har bir bayramda doimiy ravishda yo‘qlab turgan Prezidentimizdan behad minnatdorman, aziz boshlari hamisha omon bo‘lsin. Xolbek bobo Ravshanovga viloyat, tuman hokimliklari, prokuratura, Ichki ishlar, mudofaa ishlari boshqarmalari, “Nuroniy” jamg‘armasi viloyat bo‘limi va boshqa ko‘plab tashkilotlar tomonidan ham ehtirom ko‘rsatildi. To‘kin dasturxon yozilib, viloyat va mahalliy san’atkorlarning, qishloqdagi maktab o‘quvchilarining badiiy chiqishlari hamda harbiycha kuy-qo‘shiq va raqslari barcha xush kayfiyat ulashdi. A.Qayumov, J.Yorbekov (surat), O‘zA muxbirlari",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/18/58/oKFH8ugmfx7tjxaaCydjbUteFPiteG1Y_normal.jpg"
      ],
      "type": "gazeta"
    },
    {
      "title": "Nabiramning savoli javobsiz qoldi",
      "url": "https://uza.uz/oz/posts/nabiramning-savoli-javobsiz-qoldi_718017",
      "published_at": "2025-05-08 18:00",
      "content": "Ikkinchi jahon urushi insoniyat boshiga unutilmas musibat kunlarini soldi. Millionlab inson hayotiga zavol bo‘lgan bu urush o‘zbek xalqining ham yuragida bir umr o‘chmas iz qoldirdi. Armonlar, iztiroblar, dardli alamlar o‘rnini hech nima to‘ldira olmaydi. Toshkent viloyati Zangiota tumani Xonobod qishlog‘idan Zulfiya aya Zokirova besh o‘g‘lini frontga jo‘natdi. Besh o‘g‘lidan birortasi ham onaizor bag‘riga qaytmadi. Yozuvchi Alinazar Egamnazarovning “Besh jangchining onasi” ocherki asosida kinorejissyor Jahongir Ahmedov suratga olgan “Ilhaq” filmi o‘zbek ayoliga qo‘yilgan haykal bo‘ldi, desak, mubolag‘a bo‘lmaydi. Har ikki ijodkorning shu qishloqda ulg‘aygani va qishloq ahlining, shu muhitning ichida bo‘lgani filmning muxlislar tomonidan yaxshi kutib olinishiga asosiy sabab bo‘lsa ajab emas. Mana besh-olti yildirki, Xotira va qadrlash kuni munosabati bilan teleekranlarda film namoyishi bo‘lib o‘tadi. Shunday kunlardan birida yana shu filmni tomosha qildim. Bu filmni men shunchaki tomosha qilmayman, balki shu sabab bolalik xotiralarim jonlanadi. O‘sha qishloqning chang ko‘chalari, quyosh zaminga nur sochmasdan qo‘lida ketmon, o‘roq tutib mol-holi ortidan dala tomon oshiqayotgan qishloqdoshlar ko‘z o‘ngimda gavdalanadi. 1975 yilning yanvar oyi edi. Yog‘ayotgan qor tonggacha tinmadi. Hovlilar, ko‘chalar qor uyumi bilan to‘lib ketdi. Bobomning anchagina toblari qochganligi sabab Hidoyat xolamni chaqirtirgan edik. Tongda xolamning yig‘ilari meni uyg‘otib yubordi. O‘rnimdan turdim va bobom yotgan xonaga kirdim. Bobom omonatlarini topshirgan ekanlar. Asta -sekin qizlar yig‘ilishdi. Mahalla ahli musibatdan xabar topdi. Yo‘laklar, darvoza tashqarisi qor uyumlaridan tozalandi. Xullas, janozaga tayyorgarlik boshlandi. Kun yorishib, quyosh charaqlab chiqdi. Janoza asr namoziga deb e’lon qilindi. Peshinda xonadonimiz tumonat odam bilan to‘ldi. Quyosh nuridan tonggacha yoqqan qor erib bitdi. Bobomni so‘nggi manzilga qo‘yib, qabristondan uyga qaytdik. Shomga yaqin havo aynidi. Izg‘irin, shamol aralash qor yog‘a boshladi. Xolalarim, yaqinlar yig‘ilishdi. Bobom haqidagi xotiralar yodga olindi. Ertasiga tongda butun borliq yana qor bilan to‘ldi. Sovuqdan yo‘llar yaxmalak bo‘ldi. Bobom o‘tgan kundan boshlab Hidoyat xolam biz bilan qirq kun birga yashadi. O‘shanda xolam bobom aytgan gapni esladi. “Qish o‘ldirma yoz o‘ldir, och o‘ldirma to‘q o‘ldir. Janoza kuni haqiqatda yoz bo‘lib ketdi. Otam kalimani tildan qo‘ymadilar-a”, dedi xolam. Mana yoshimiz ham ulg‘aydi. Bobom aytgan so‘zlar zamirida qanchalik ma’no borligiga endi aqlim yetayotgandek. Inson doim yaxshi niyatda bo‘lishi kerak. Aytilgan har bir so‘zning, har bir niyatning bir kun kelib ro‘yobi bor, albatta. O‘y-xayollarim film bilan qorishib ketdi. Har safar shunday bo‘ladi. Filmdagi har bir epizod meni o‘sha paytdagi xotiralarga chorlayveradi. O‘sha qishloq, tanish chehralar, bolaligim o‘tgan, ko‘plab ko‘z yoshlarni o‘z domiga tortgan Chirchiq daryosi va hamma- hammasi. Xonaga yugurgilab kirib kelgan besh yoshli nabiram xayollarimni to‘zg‘itib yubordi. Shoshib ko‘zdagi yoshimni artdim. Uni ko‘rgan nabiram ketma-ket savollarni yog‘dirib tashladi. Ular orasidagi “Nega odamlar bir-birini o‘ldiradi?” degan savolga javob topolmadim. Hozir biz g‘alaba deb nishonlanayotgan kun aslida ham g‘alaba edimi?! Bobomning ikki qizi shu urush sabab beva bo‘lib olamdan o‘tdi. Umrining so‘nggi kunlarigacha darvoza tomon boqib yoriga, sevgilisiga ilhaq bo‘lib ko‘z yumdi. Ana shu g‘alabaga ham sakson yil bo‘libdi. Bu kimning, nimaning g‘alabasi? Inson matonati va sadoqatiningmi?.. Savollar ko‘p. Javoblar esa... Biz bu kunni Xotira va qadrlash kuni sifatida nishonlayapmiz. G‘alabadan ko‘ra bunisi to‘g‘riroq. Hozir siyosatda dunyoni qaytadan bo‘lib olish haqida gap-so‘zlar ko‘paydi. Uchinchi jahon urushi to‘g‘risida ham tez-tez gaplar takrorlanib qoldi. Bu kimga kerak aslida. Dunyo hammadan qolgan. U hech kimga tegishli emas. Tasavvur eting urush bo‘lsa, kimga zarar kimga foyda? Bundan kimlardir manfaatdor, albatta. Tarixdan ma’lum bo‘lgan bir haqiqat bor: urushlardan faqat oddiy xalq jabr ko‘rgan va shunday bo‘lib qoladi. Keksalarimiz doim bir so‘zni aytishadi: hatto beozor musichaning ham uyi buzilmasin. Shunday o‘ylar bilan film yakuniga yetganini ham sezmay qolibman. Nabiram esa mendan yana nimalarnidir so‘rash bilan ovora. Biriga javob beraman, biriga sukut saqlayman. Tinch zamonda yashayotganimizga shukur aytaman. Dunyoni o‘z tizginiga olmoqchi bo‘lganlarga esa insof tilayman. Ilohim, nabiralarimiz “Nega odamlar bir-birini o‘ldiradi?” degan savol berishiga sira hojat qolmasin. Asror Sulaymonov, jurnalist.",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/17/59/33RblKkAGXHiZtt8ZAzAKgHrFQufXDCa_normal.jpg"
      ],
      "type": "gazeta"
    },
    {
      "title": "Samarqand va Gaziantep shaharlari hamkor bo‘ldi",
      "url": "https://uza.uz/oz/posts/samarqand-va-gaziantep-shaharlari-hamkor-boldi_718048",
      "published_at": "2025-05-08 17:57",
      "content": "Mehmonlar dastlab Samarqand shahridagi Butunjahon turizm tashkiloti (UNWTO) shafeligida tashkil etilgan Xalqaro turizm akademiyasi faoliyati bilan tanishdi. Akademiyada tayyorlanadigan mutaxassislar, yaratilgan sharoitlar haqida ma’lumot berildi. Shu yerda Samarqand viloyati rasmiylari bilan uchrashuv bo‘lib o‘tdi. Uchrashuvda tomonlar o‘zaro hamkorlik aloqalarini rivojlantirish istiqbollari bo‘yicha fikr almashildi. Muloqot yakunida Samarqand va Gaziantep shaharlari o‘rtasida hamkorlik memorandumi imzolandi. [gallery-23246] – Samarqand va Gaziantep shaharlarning o‘zaro bog‘liq tomonlari juda ko‘p, – deydi Gaziantep shahri hokimi Fatima Shahin. – Ikkala shahar ham Buyuk ipak yo‘lining eng muhim nuqtalaridan hisoblanadi. Gaziantep Samarqand kabi tarixiy shahar bo‘lib, turizm sohasida mamlakatda muhim o‘rin tutadi. Shahrimiz Yevropa yashil shaharlari orasida o‘z o‘rniga ega. Samarqandga kelib birinchi e’tibor qaratgan jihatim aynan yashillik darajasi bo‘ldi. Bu ikki shahar o‘rtasida hamkorlik aloqalarining mustahkamlanishi tomonlar uchun birdek manfaatli bo‘ladi. Bugun Samarqand shahri hokimi Fazliddin Umarov bilan shaharlarimiz o‘rtasida ta’lim, tibbiyot, turizm yo‘nalishlarida istiqbolli hamkorlikni amalga oshirish bo‘yicha bitim imzoladik. O‘ylaymanki, bu hamkorligimiz kelgusida yanada rivojlanib, barcha sohalarda uzviy aloqalar o‘rnatilishiga xizmat qiladi. Tarixan bir bo‘lgan xalqlarimizning yanada yaqinulashuvini ta’minlaydi. Delegatsiya Samarqanddagi Turkiya Bosh konsulxonasiga tashrif buyurib, uning faoliyati bilan yaqindan tanishishdi. Shundan so‘ng Imom Buxoriy majmuasi va shahardagi tarixiy-madaniy yorgorliklar ziyorat qilindi. G‘.Hasanov, A.Isroilov (surat), O‘zA muxbirlari",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/18/56/UeUJwxylfQ4CaQFXi0A8llzFyzZ7iVwj_normal.jpg"
      ],
      "type": "gazeta"
    },
    {
      "title": "Qahramon onaxonga Prezident sovg‘alari topshirildi",
      "url": "https://uza.uz/oz/posts/qahramon-onaxonga-prezident-sovgalari-topshirildi_718004",
      "published_at": "2025-05-08 17:55",
      "content": "Navoiy viloyati hokimi Normat Tursunov Qiziltepa tumanida yashovchi Ikkinchi jahon urushi qatnashchisi Rashida aya Ishqulova xonadonida bo‘lib, Prezident tabrigi, 10 ming AQSH dollari miqdoridagi pul mukofoti va esdalik sovg‘alarini topshirdi. Rashida Ishqulova Rossiya Federatsiyasi, Boshqirdiston ASSR Sterlitamak shaharchasida tug‘ilgan. Moskvada harbiy hamshiralik kursida tayyorgarlikdan o‘tib, gospitalda ish boshlagan. U Moskva, Kiyev, Minsk va Varshava shaharlarini dushmandan ozod qilishda ishtirok etib, Berlinda g‘alabani kutib olgan. 1945 yilda urushdan qaytgan onaxonning hayot yo‘li O‘zbekiston bilan bog‘langan. 1946 yilda Buxoroga kelgan qahramonimiz viloyat kasalxonasida hamshira bo‘lib ishlagan. 1947 yilda esa G‘ijduvon tumaniga ko‘chib keladi va Shavkat aka Ishqulov bilan turmush qurib, 4 nafar farzandni voyaga yetkazdi. Keyinchalik Qiziltepa tuman markaziy shifoxonasida ishlaydi. Uchrashuvda Rashida aya hayot yo‘li, urush davri xotiralarini so‘zlab berdi va duoga qo‘l ochib, bugungi dorilamon kunlarga yana bir bor shukronalik keltirdi. A.Bo‘riyev, O‘zA muxbiri",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/17/53/HFKI11WOHrnTdswUfin1UNE3w1te0kxs_normal.jpg"
      ],
      "type": "gazeta"
    },
    {
      "title": "Xalq qabulxonasi: murojaatlar doim nazoratda",
      "url": "https://uza.uz/oz/posts/xalq-qabulxonasi-murojaatlar-doim-nazoratda_718002",
      "published_at": "2025-05-08 17:51",
      "content": "2025 yilning 4 oyi davomida Buxoro viloyati G‘ijduvon tumani aholisidan O‘zbekiston Respublikasi Prezidentiga Virtual va Xalq qabulxonalari orqali  jami 2 276 ta masalaga oid murojaatlar kelib tushgan. Shundan 1 909 tasi  bugungi kunga qadar ko‘rib chiqilgan bo‘lib, 1422 ta murojaat qanoatlantirilgan. Shundan 644 ta  yoki 34 foiz murojaatlar ijobiy hal etilgan. O‘tgan davr mobaynida Xalq qabulxonasi tomonidan respublika, viloyat hamda tumandagi davlat organlari va tashkilot rahbarlari bilan hamkorlikda hududdagi mahalla fuqarolar yig‘inlarida aholi bilan to‘g‘ridan-to‘g‘ri muloqotni kengaytirish, joylarda aholi uchun dolzarb muammolarni aniqlash va bartaraf etish maqsadida sayyor qabullar tashkil etilmoqda. – O‘tkazilgan sayyor qabullar jarayonida ikki mingdan ziyod fuqarolar ishtirok etib, 444 nafar jismoniy va yuridik shaxslar tomonidan yo‘llangan 465 ta turli sohalarga oid murojaatlar qabul qilindi, – deydi Usmon Halimov, O‘zbekiston Respublikasi Prezidentining Buxoro viloyati G‘ijduvon tumanidagi Xalq qabulxonasi mudiri. – Qabul qilingan 465 ta murojaatlarning 306 tasi qanoatlantirilgan bo‘lib, shundan 269 tasi ijobiy hal etildi, 37 tasiga  huquqiy ma’lumot berish orqali hal qilingan, 20 tasiga asosli tushuntirish berilgan, 8 tasi  uzoq muddatli nazoratga olingan. Joriy yilning o‘tgan davrida amaldagi qonun hujjatlari va tuman Xalq qabulxonasining ish rejasiga muvofiq doimiy o‘rganishlar olib borilib, murojaatlar bilan ishlashda kamchiliklarga yo‘l qo‘ygan shaxslarni javobgarlikka tortish bo‘yicha davlat organlari va tashkilotlariga 5 ta taqdimnoma, 2 ta taklif hamda xalq deputatlari tumanlar va shaharlar Kengashlariga 2 marotaba axborot kiritilgan. – Meni farzandim Asilbek Hamroqulov bolalikdan nogiron, – deydi G‘ijduvon tumani “Yangiobod” mahalla fuqarolar yig‘inida yashovchi Ra’no Rahmonova . – Nogironlik nafaqa pulini olib kelar edik. Tibbiyot xulosasi muddati tugagan deb nafaqa pulini rad qilishdi. Aniqlashtirsam xulosani muddati bor ekan. Undan so‘ng o‘g‘limni familiyasi bazada Hamroyevga o‘zgarib qolgan ekan. Biz esa 15 yil davomida Hamroqulov familiyasi bilan nafaqa puli olib kelgan edik. Men yana hujjatlarni tayyorlab, familiyani ham o‘zgartirib keldim. Hozirda arizam Toshkent shaharda tasdiqlanmaganini aytishmoqda. 4 oydan buyon nogironlik nafaqa pulini olmayapmiz. O‘g‘limga doimiy nogironlik nafaqa pulini olishimizda amaliy yordam so‘rab murojaat qilgandim. Murojaat Xalq qabulxonasi tomonidan nazoratga olinib, 4 oylik nogironlik nafaqa pullari to‘liq to‘lab berilishi ta’minlandi. – G‘ijduvon tumani Sitora to‘yxonasidan markaziy shifoxonagacha bo‘lgan katta markaziy yo‘llar o‘ydim-chuqur bo‘lib avariya holatlari ko‘payib ketmoqda, – deydi “ Kalon” mahalla fuqarolar yig‘ini Sarvari qishlog‘ida yashovchi T. To‘qsanov. – Mashina haydovchilari ko‘pgina moddiy zarar ko‘rishmoqda. Bu masalada hech qaysi tashkilotga murojaat qilganim yo‘q. Sitora to‘yxonasidan markaziy shifoxonasigacha bo‘lgan katta markaziy yo‘llar davlat standartlari asosida ta’mirlab berishlarida amaliy yordam so‘rab murojaat qildim. Murojaatim tuman Xalq qabulxonasi  va mutasaddi tashkilot rahbarlari ishtirokida joyida borib o‘rganildi. Murojaatga asosan yo‘lni ta’mirlash ishlari boshlab yuborildi. O‘rganishlar yuzasidan Tuman elektr tarmoqlari korxonasi ko‘rsatma berilib, qishloqdagi 500 metr elektr simlari yangisiga almashtirildi va joriy ta’mirlash ishlari amalga oshirilib aholi sifatli va uzluksiz elektr energiyasi bilan ta’minlanib roziligiga erishildi. Zarif Komilov, O‘zA muxbiri.",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/17/49/ecaMrZGKqSLy7xY2wUJtUDdqteqBfhpy_normal.jpg"
      ],
      "type": "gazeta"
    },
    {
      "title": "“Motamsaro ona” haykali poyiga gulchambarlar qo‘yildi",
      "url": "https://uza.uz/oz/posts/motamsaro-ona-haykali-poyiga-gulchambarlar-qoyildi_718046",
      "published_at": "2025-05-08 17:51",
      "content": "Erta tongdan viloyat hokimi vazifasini bajaruvchi Erkinjon Turdimov boshchiligida harbiy qismlar, huquq-tartibot organlari xodimlari, davlat va jamoat tashkilotlari vakillari, mehnat faxriylari, yoshlar Guliston shahrida joylashgan Xotira maydoniga yig‘ildi. Tantanali marosim “Motamsaro ona” haykali poyiga gulchambarlar qo‘yish bilan boshlandi. Urush yillarida jonini fido qilgan vatanparvar yurtdoshlarimiz xotirasi yana bir bor ehtirom bilan yodga olindi. Hozir bo‘lganlar tinchlik va osoyishtalik, erkin hayot uchun o‘z hayotini qurbon qilgan mard o‘g‘lonlar xotirasi uchun sukut saqlab, yurakdan chiqqan minnatdorlik tuyg‘usini izhor etdilar. [gallery-23245] Tadbir chog‘ida viloyat rahbari Erkinjon Turdimov urush va mehnat faxriylari, nuroniy keksalar bilan suhbatlashdi. Ularga davlatimiz rahbarining bayram munosabati bilan yo‘llagan tabrigi hamda samimiy tilaklarini yetkazdi. Ibratli hayot yo‘lini bosib o‘tgan keksalarni bayram bilan muborakbod etdi. Xotira va qadrlash kuni doirasida o‘tkazilayotgan bunday tadbirlar xalqimizda vatanparvarlik, tarixga hurmat va ulug‘ avlodlarga sadoqat tuyg‘usini mustahkamlashda muhim ahamiyat kasb etadi. G‘ulom Primov, Shahriyor Ortiqboyev (surat), O‘zA muxbirlari",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/18/50/F7nslN1c1U42Zk3gM4rDFTZMxQM52xHm_normal.jpg"
      ],
      "type": "gazeta"
    },
    {
      "title": "Yodnoma: “Barhayot chinor” spektaklining namoyishi bo‘lib o‘tdi",
      "url": "https://uza.uz/oz/posts/yodnoma-barhayot-chinor-spektaklining-namoyishi-bolib-otdi_717995",
      "published_at": "2025-05-08 17:41",
      "content": "Unda O‘zbekiston xalq yozuvchisi Oybek va rafiqasi Zarifaxonim Saidnosirova haqida hikoya qiluvchi “Barhayot chinor” spektaklining namoyishi bo‘lib o‘tdi. Spektaklda qatag‘on yillarida yashagan Musavoyning oilaviy qiyinchiliklari, keyinchalik ijod olamiga kirishi, tuhmatga uchrashi va boshqa hayotiy voqealar aks etadi. – Oybek murakkab xarakterli va shu bilan birga hurmatga sazovor shaxs, – dedi O‘zbekistonda xizmat ko‘rsatgan artist Hakima Otaxonova. – Uning buyuk yozuvchi bo‘lib yetishishida buvisining o‘rni bor. Chunki, qatag‘on yillarida ocharchilik bo‘lgan vaqtda oilaviy qiynalishadi, hatto non sotib olishga ham pul qolmagan vaqtda Musavoyning buvisi unga bor pullarini olib chiqib, sen o‘qigin, madrasaga borgin, deb tayinlaydi. Spektaklda xuddi shu sahnasi bor. Men shu obrazni yaratganimdan faxrlanaman! Xotira – inson vafotidan keyingi umri hisoblanadi. Tinch va osoyishta kunlarimizga yetish yo‘lida jon fido etgan ulug‘ ajdodlarimizning xotirasi mangudir. N.Usmonova, O‘zA",
      "category": [
        "Madaniyat"
      ],
      "image_url": [
        "https://cdn.uza.uz/2025/05/08/17/39/AlNJI3rNExdbIdsclq3WiIhkpo3SupQl_normal.jpg"
      ],
      "type": "gazeta"
    },
    {
      "title": "Joriy yilda uy-joylar qurilishi 135 ming xonadonga yetkaziladi (+video)",
      "url": "https://uza.uz/oz/posts/joriy-yilda-uy-joylar-qurilishi-135-ming-xonadonga-yetkaziladi-video_717991",
      "published_at": "2025-05-08 17:37",
      "content": "Unda qayd etilishicha, 2022-2024 yillar davomida jami 4 ming 920 ta ko‘p kvartirali uylar barpo etilgan. 221 mingdan ziyod xonadon aholi ixtiyoriga topshirildi. Bu ko‘rsatkich yil sayin ortib bormoqda. Xususan, 2022 yilda 56 115 ta xonadonli 1 433 ta uy, 2023 yilda 65 528 ta xonadonli 1 443 ta uy va 2024 yilda 100 264 ta xonadonli 2 044 ta uy foydalanishga topshirildi. Davlat-xususiy sheriklik asosida ko‘p kvartirali uylar qurilishi kengaymoqda. Qurilish kompaniyalariga soliq va bojxona imtiyozlari, subsidiyalar berilishi, yer ajratish va infratuzilma bilan ta’minlash masalalarida qulayliklar yaratilib, tadbirkorlar uchun rag‘batlantiruvchi muhit shakllantirildi. Natijada sohada xususiy sektorning ulushi ortmoqda, bu esa aholining ehtiyojlariga mos, sifatli uy-joylarni ko‘proq barpo etish imkonini bermoqda. Joriy yilda uy-joylar qurilishi 135 ming xonadonga yetkaziladi. Bugungi kunda 2 451 ta uyda (147 ming 378 ta xonadon) qurilish ishlari boshlab yuborilgan. Shundan 16 ming 797 ta xonadondan iborat 289 ta uylar foydalanishga topshirilgan. Mavjud ko‘p kvartirali uylarning boshqaruvini takomillashtirish bo‘yicha ham keng qamrovli islohotlar olib borilmoqda. O‘tgan yilda 35 mingdan ortiq uyda “bitta uy — bitta boshqaruv” tamoyili joriy etilib, boshqaruv shirkatlari va tashabbuskor fuqarolar tomonidan samarali boshqaruv tizimi yo‘lga qo‘yildi. Bu esa fuqarolarning uy-joylariga egalik hissini mustahkamlab, xarajatlarda shaffoflikni ta’minladi. Uy-joy bilan ta’minlash borasidagi islohotlarning muhim yo‘nalishlaridan yana biri — ipoteka tizimini soddalashtirish va unga keng qatlamlarni jalb etishdir. Imtiyozli ipoteka kreditlari ajratish mexanizmi takomillashtirilib, daromadi past oilalarga ham qulay shartlar yaratildi. Xususan, oilalarning kredit to‘lovlarini subsidiya orqali qoplash amaliyoti kengaytirildi. Yana bir ma’lumot, shu yildan “eskrou” tizimini joriy etish rejaga kiritilgan. Bu tizim developerlarga hozirgidan pastroq stavkada mablag‘ jalb qilish imkonini beradi. Muhimi, developerlarni moliyalashtirish uy qurish bilan birga boshlanadi va davom etadi. Fuqarolar esa qurilish boshidan ipoteka va subsidiya olish hamda uy bitmasdan turib ham boshqa odamga sotish imkoniga ega bo‘ladi. Bu bilan uy sotib oluvchilar kafolatli himoyalanadi. Shahnoza Mamaturopova, O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/17/36/zSjjii3YbqadVLeRzDA1YnvfsG7BdqsU_normal.jpg"
      ],
      "type": "gazeta"
    },
    {
      "title": "Vatan ravnaqi, tinchligi va himoyasi yo‘lidagi qahramonlik unutilmaydi",
      "url": "https://uza.uz/oz/posts/vatan-ravnaqi-tinchligi-va-himoyasi-yolidagi-qahramonlik-unutilmaydi_717987",
      "published_at": "2025-05-08 17:35",
      "content": "Bu borada davlatimiz rahbari tomonidan joriy yil 19 fevralda “Ikkinchi jahon urushida qozonilgan g‘alabaning 80 yilligi hamda Xotira va qadrlash kuniga tayyorgarlik ko‘rish va munosib nishonlash to‘g‘risida”gi qarorining imzolanishi muhim qadamlardan biri bo‘ldi. Mazkur hujjatda yurtimizda “Vatan ravnaqi, tinchligi va himoyasi yo‘lidagi qahramonlik unutilmaydi” shiori ostida harbiy-vatanparvarlik va madaniy-ma’rifiy tadbirlar doirasida mazkur sanani keng nishonlash, Ikkinchi jahon urushida halok bo‘lgan ajdodlarimiz xotirasiga chuqur hurmat bajo keltirib, mehnat frontida jonbozlik ko‘rsatgan faxriylarimizga alohida e’tibor va ehtirom ko‘rsatish ko‘zda tutilgan. Shu munosabat bilan bugun O‘zbekiston xalqaro islomshunoslik akademiyasida “Vatan ravnaqi, tinchligi va himoyasi yo‘lidagi qahramonlik unutilmaydi” nomli ma’naviy-ma’rifiy tadbir bo‘lib o‘tdi. Tadbirda O‘zbekiston xalqaro islomshunoslik akademiyasi vakillari, iste’fodagi harbiy xizmatchilar, ustoz-muallimlar hamda talabalar ishtirok etdi. O‘zbekiston xalqaro islomshunoslik akademiyasi rektori Muzaffar Komilov o‘tganlarni yodga olish, ajdodlar xotirasiga hurmat bajo keltirish barchamizning insoniylik burchimiz ekanligini ta’kidladi. Davlat xavfsizlik xizmati Chegara qo‘shinlari Faxriylar Kengashi raisi, iste’fodagi polkovnik Xayrulla Sagdullayev mazkur bayramning ahamiyati, uning milliy davlatchiligimizda tutgan o‘rni haqida so‘z yuritdi. Tadbirda Ikkinchi jahon urushida qozonilgan g‘alabaning 80 yilligi hamda 9 may – Xotira va qadrlash kuni munosabati bilan Akademiya professor-o‘qituvchilari hamda xodimlari o‘rtasida o‘tkazilgan “Rektor kubogi” sport musobaqalarining g‘olib va sovrindorlarini taqdirlash marosimi bo‘lib o‘tdi. Rasmiy qismdan so‘ng Akademiya talabalar teatr studiyasi tomonidan taniqli rejissyor Shuhrat Abbosov tomonidan suratgan olingan “Sen yetim emassan!” filmidan parcha namoyish etildi. Mazkur asar hayotiy voqealarga asoslangan bo‘lib, toshkentlik temirchi Shomahmud Shoaxmedov va uning turmush o‘rtog‘i Bahri aya Akramovaning Ikkinchi jahon urushi davrida Sovet Ittifoqining turli hududlaridan Toshkentga keltirilgan turli millatga mansub 14 nafar bolani boqib olganliklari haqida hikoya qiladi. Talabalar tomonidan kuchli dramatik tarzda ijro etilgan sahnalar yig‘ilganlarda katta taassurot qoldirdi. Urush, ayriliq, sog‘inch hissi aks etgan she’rlar, qo‘shiqlar tadbirga o‘zgacha shukuh bag‘ishladi. Tadbir davomida talaba-yoshlar bugungi tinch-osoyishta, farovon hayot qanchalik bebaho ne’mat ekanligi, uni ko‘z qorachig‘idek asrab-avaylash muqaddas burchligini yana bir bor his qildi. N.Usmonova, O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/17/33/hhnAwkAhm6K5dGbud50TNpBcNDusBMPO_normal.jpg"
      ],
      "type": "gazeta"
    },
    {
      "title": "Elektr transportga o‘tish faqat ekologik zaruratmi? – Xalqaro ekspert munosabat bildirdi",
      "url": "https://uza.uz/oz/posts/elektr-transportga-otish-faqat-ekologik-zaruratmi-xalqaro-ekspert-munosabat-bildirdi_717983",
      "published_at": "2025-05-08 17:32",
      "content": "“Rho Motion”ning baholari sohada yo‘naltiruvchi mezon sifatida qabul qilinadi va ular ko‘plab davlatlar hamda yirik sanoat guruhlari tomonidan strategik qarorlar qabul qilishda keng qo‘llaniladi. 2025 yilning birinchi choragida bozor biroz beqaror sharoitda bo‘lsa-da, o‘sishni davom ettirmoqda. Buyuk Britaniyada mart oyida rekord darajada – 100 mingdan ortiq elektromobil sotilgan. Fransiyada esa hukumat subsidiyalarini bekor qilganidan so‘ng, savdolar 18 foizga pasaygan. Bu holat bozorning davlat qo‘lloviga qanchalik bog‘liq ekanini ko‘rsatadi. AQSHda import avtomobillar va ehtiyot qismlariga qo‘shimcha 25 foizlik boj joriy qilingani tufayli narxlar va bozor kutilmalariga bosim kuchaymoqda. Bugungi bozordagi vaziyat nafaqat davlat subsidiyalari siyosati, balki ishlab chiqarish geografiyasi bilan ham uzviy bog‘liq. Shu sababli, akkumulyatorlar va ularning asosiy komponentlarini mahalliy ishlab chiqarish masalasi strategik ahamiyat kasb etmoqda. Bu masala, jumladan, yaqinda Toshkentda o‘tkazilgan “INNOPROM. Markaziy Osiyo\" beshinchi xalqaro sanoat ko‘rgazmasida ham muhokama qilindi. Unda “Rosatom” tarkibidagi energiya to‘plash tizimlari bo‘yicha integratori “RENERA” kompaniyasining sotuvlar bo‘yicha direktori o‘rinbosari Aleksandr Pavlyuk ishtirok etib, o‘z fikrlarini bildirdi. Pavlyukning ta’kidlashicha, Rossiya faqat akkumulyator batareyalarini yig‘ish emas, balki ishlab chiqarishning barcha asosiy bosqichlarini, energiya saqlovchi elementdan tortib tayyor akkumulyator tizimini o‘z hududida joriy etishga katta e’tibor qaratyapti. Uning so‘zlariga ko‘ra, 2025 yilda Rossiyada quvvati 4 GVt bo‘lgan ikkita yangi zavod faoliyat boshlashi kutilmoqda. Bu kabi loyihalar MDH hududida ilk bor amalga oshiriladi. Yangi korxonalarda ishlab chiqarish jarayoni akkumulyator tizimining eng qimmat qismi, ya’ni energiya saqlovchi elementidan boshlanadi. Mutaxassis qayd etganidek, akkumulyator texnologiyalari sohasida mustaqillikning ahamiyati muhim. Bugungi kunda katod materiallarining 70 foizi Xitoyda ishlab chiqariladi. Bu esa boshqa mamlakatlar uchun muayyan xavflar va qaramlikni yuzaga keltiradi. Mazkur vaziyatga javoban “Rosatom” davlat korporatsiyasi tomonidan litiy qazib olish, katod va anod materiallari hamda separatorlar ishlab chiqarishni mahalliylashtirishga harakat qilinmoqda. Ushbu faoliyat Rossiya, Boliviya va Afrikadagi qator loyihalarni o‘z ichiga oladi. “RENERA” vakili xalqaro hamkorlik imkoniyatlari haqida fikr bildirar ekan, Markaziy Osiyo davlatlari, jumladan, O‘zbekiston bilan hamkorlikka bo‘lgan qiziqishini alohida ta’kidladi. – Elektr transport sanoatini rivojlantirish davlat qo‘llovi va yaxlit tizimli yondashuv asosida amalga oshishi mumkin. Mutaxassisning fikricha, akkumulyator texnologiyalari bo‘yicha ilmiy va ishlab chiqarish bazasini yarata olgan mamlakatlar elektromobillarni import qilish bilan cheklanib qolmay, o‘z qo‘shimcha qiymat zanjirini shakllantiradi. Kompaniyamiz Yaqin Sharq mamlakatlarida modullar yig‘ilishini mahalliylashtirish hamda shunga o‘xshash zavodlar loyihalash va qurilishida ko‘maklashish bo‘yicha shartnomalar imzolagan. Biz O‘zbekiston bozoridagi shiddatli o‘sish tufayli texnologiyalar almashinuvi va salohiyatni birgalikda rivojlantirishga tayyormiz, –dedi A.Pavlyuk. Jahon tajribasi va xalqaro hamkorlar amaliyoti shundan dalolat beradiki, elektr transportga o‘tish faqat ekologik zarurat emas, balki sanoatni rivojlantirish, investitsiyalarni jalb etish va malakali kadrlar tayyorlash sohalaridagi strategik vazifa hisoblanadi. Texnologik hamkorlikni chuqurlashtirish va xalqaro loyihalarda ishtirok etish O‘zbekistonning global energetika muhitidagi pozitsiyasini mustahkamlashda muhim omildir. Nasiba Ziyodullayeva, O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/17/31/FPjovd3Zi393hSIdsX2P5bhDZRiD7ZnK_normal.jpg"
      ],
      "type": "gazeta"
    },
    {
      "title": "Tilshunoslik bo‘yicha xalqaro anjuman o‘tkazildi (+video)",
      "url": "https://uza.uz/oz/posts/tilshunoslik-boyicha-xalqaro-anjuman-otkazildi-video_718076",
      "published_at": "2025-05-08 17:28",
      "content": "Tadbir tillarni o‘qitish, amaliy tilshunoslik va ta’lim texnologiyalari sohasidagi yetakchi mutaxassislarni bir joyga to‘pladi. Bu yilgi anjuman “Barqaror va inklyuziv kelajak uchun tillarni o‘qitish va amaliy tilshunoslikdagi innovatsiyalar” mavzusiga bag‘ishlandi. Shiddat bilan rivojlanayotgan dunyo sharoitida samarali muloqot XXI asrning asosiy ko‘nikmasiga aylanib bormoqda. Konferensiya ilg‘or o‘qitish usullari, ilmiy tadqiqotlar natijalari va amaliy yechimlarni almashish maydoniga aylandi, bu esa ta’lim oluvchilar imkoniyatini kengaytirishga xizmat qildi. Raqamli vositalar, sun’iy intellekt va ta’lim jarayoniga gibrid ta’limni integratsiyalashdan tortib til siyosati, ijtimoiy tilshunoslik, tarjima, chet tillarni o‘qitish va inklyuziv dasturlarni yaratish kabi keng ko‘lamli mavzular qamrab olindi. Gibrid formatda o‘tkazilgan tadbir O‘zbekistonda va undan tashqarida tilga oid kompetentlikni rivojlantirishga jalb qilingan o‘qituvchi, tadqiqotchi, va ta’lim tashkilotlari vakillarida qiziqish uyg‘otdi. Yuzdan ortiq ilmiy ishlar taqdim etilgan anjuman o‘ziga xos tadqiqotlarni namoyish etish hamda xalqaro akademik hamjamiyatning bir qismi sifatida fikr almashish imkonini yaratib berdi. Ishtirokchilar o‘zaro tajriba almashib, qo‘shma xalqaro tashabbuslarni amalga oshirish bo‘yicha professional xalqaro va mintaqaviy aloqalarni o‘rnatdi. Behruz Xudoyberdiyev, Anvarxo‘ja Ahmedov (video), O‘zA",
      "category": [
        "Ilm-fan"
      ],
      "image_url": [
        "https://cdn.uza.uz/2025/05/08/19/13/T9uYIsXB19uLE9czEKKGoUfF5mcUFn6D_normal.jpg"
      ],
      "type": "gazeta"
    },
    {
      "title": "Voleybol bo‘yicha “Ichki ishlar vaziri kubogi”ning Toshkent shahar bosqichi start oldi",
      "url": "https://uza.uz/oz/posts/voleybol-boyicha-ichki-ishlar-vaziri-kubogining-toshkent-shahar-bosqichi-start-oldi_717978",
      "published_at": "2025-05-08 17:24",
      "content": "Musobaqa Prezidentimizning 2021 yil 30 oktyabrdagi “Sog‘lom turmush tarzini keng tatbiq etish va ommaviy sportni yanada rivojlantirish chora-tadbirlari to‘g‘risida”gi farmoni hamda 2022 yil 11 apreldagi “Mahallalarda yoshlarni ommaviy sportga jalb qilishni yangi bosqichga olib chiqish chora-tadbirlari to‘g‘risida” gi qarori ijrosini ta’minlash, probatsiya hisobida turuvchi shaxslar o‘rtasida voleybol sport turini yanada ommalashtirish, ular orasidan iqtidorlilarni saralash (seleksiya) orqali Toshkent shahar terma jamoasiga qo‘shib olish maqsadida tashkil etilmoqda. May oyi davomida o‘tadigan “Ichki ishlar vaziri kubogi” musobaqasida poytaxtimizning 12 ta tuman IIO FMB Probatsiya bo‘lim-guruhlari hisobida turgan mahallalarda istiqomat qiluvchi jami 17-40 yosh toifasidagi 109 fuqaro qatnashmoqda. Bugun, 8 may kuni Yoshlar ishlari agentligi Toshkent shahar boshqarmasi, O‘zbekiston mahallalar uyushmasi Toshkent shahar boshqarmasi, Toshkent shahar sport boshqarmasi, Toshkent shahar maktabgacha va maktab ta’limi boshqarmasi va O‘zbekiston voleybol federatsiyasi Toshkent shahar bo‘limi hamkorligida o‘tayotgan musobaqaning 1-bosqichi start oldi. Unda qur’a natijalariga ko‘ra, jamoalar to‘rtta guruhga qo‘yidagicha taqsimlandi: A – guruhida: Mirzo Ulug‘bek, Mirobod, Sergeli; V – guruhida: Yakkasaroy, Olmazor, Chilonzor; S – guruhida: Uchtepa, Yangihayot, Yunusobod; D – guruhida: Shayxontohur, Yashnobod, Bektemir. Ayndi damda bu jamoalar o‘rtasida guruh birinchiligi uchun bellashuvlar o‘tkazilmoqda. Unda g‘olib jamoa ikkinchi bosqichda ishtirok etish huquqini qo‘lga kiritadi. Ikkinchi bosqich esa 10 may kuni tumandagi 4 ta guruhda 6 ta jamoa aylana tizim asosida 3-o‘rin uchun raqobatlashadi. G‘olib bo‘lgan jamoa shahar bosqichi yo‘l oladi. Shahar bosqichi 11 may kuni bo‘lib o‘tadi. Unda jamoalar respublika bosqichiga yo‘l olish uchun o‘zaro raqobatlashadi. Ma’lumot o‘rnida: “Ichki ishlar vaziri kubogi”ning Toshkent shahar bosqichi g‘olib va sovrindorlari 1,2,3-darajali diplom, medal va qimmatbaho esdalik sovg‘alari bilan taqdirlanadi. Javohir Toshxo‘jayev, O‘zA",
      "category": [
        "Sport"
      ],
      "image_url": [
        "https://cdn.uza.uz/2025/05/08/17/23/pJ257sABC2faFsjGLgoZLaFL0cOxboF7_normal.jpg"
      ],
      "type": "gazeta"
    },
    {
      "title": "Ustoz rassom, mehridaryo ijodkor",
      "url": "https://uza.uz/oz/posts/ustoz-rassom-mehridaryo-ijodkor_717976",
      "published_at": "2025-05-08 17:22",
      "content": "Kamoliddin Behzod nomidagi Milliy rassomlik va dizayn institutida O‘zbekiston Badiiy akademiyasi akademigi, Alisher Navoiy nomidagi O‘zbekiston Respublikasi davlat mukofoti sovrindori, taniqli rassom va pedagog Bahodir Jalolov hayoti va ijodiga bag‘ishlangan “Bahodir Jalol: san’at va falsafa uyg‘unligi” mavzusidagi konferensiya, ustozning shogird talabalari bilan birga bajarilgan ijod namunalariga oid \"Birlik\" nomli ko‘rgazmaning ochilish marosimi bo‘lib o‘tdi. Tadbirda yurtimizning yetakchi olimlari va madaniyat arboblari ishtirok etdi. Ko‘rgazma davomida O‘zbekiston Qahramoni, O‘zbekiston Respublikasi Fanlar akademiyasi prezidenti Shavkat Ayupov o‘zining san’at va ilm-fan, matematika o‘rtasidagi o‘zaro bog‘liqlik haqidagi mulohazalarini bildirdi. U Bahodir Jalolovning galaktikalar, yulduzlar va cheksiz koinot timsollarini aks ettirgan asarlari haqida to‘xtalib, ular zamirida yashiringan tartib, qonuniyat va strukturalar matematikaning nazariy modellariga juda yaqinligini ta’kidladi. Akademik Shavkat Ayupovning fikricha, badiiy tasvir orqali koinotning ichki tuzilishini ifodalashga urinish bu nafaqat estetik harakat, balki ilmiy izlanishning badiiy shakli hamdir. Shuningdek, mehmonlar hamda ishtirokchilar “Bahodir Jalolov: san’at va falsafa uyg‘unligi” mavzusidagi konfrensiyaga taklif etildi. Anjumanda Bahodir Jalolovning san’atga bo‘lgan yondashuvi, uning falsafiy qarashlari va milliy tasviriy san’atdagi o‘rni xususida ilmiy tahlillar o‘rtaga tashlandi. Institut doktorantlari rassom ijodining turli jihatlari xususida atroflicha fikr yuritdi. Konferensiya doirasida Bahodir Jalolov ijodiga oid videoroliklar namoyish etildi. Ushbu videoroliklarda rassomning mashhur asarlari, ish jarayonlari, intervyulari va ijodiy izlanishlaridan lavhalar jamlangan bo‘lib, ishtirokchilarda katta taassurot qoldirdi. Bu materiallar orqali Bahodir Jalolovning san’atga bo‘lgan chuqur falsafiy yondashuvi va ruhiy izlanishlari yanada yorqin namoyon bo‘ldi. Anjuman yakunida Bahodir Jalolov ijodini o‘rganish, uning asarlarini kelajak avlodlarga yetkazish, zamonaviy san’at va falsafani uyg‘unlashtirish yo‘nalishida ilmiy izlanishlarni davom ettirish muhimligi ta’kidlandi. N.Usmonova, O‘zA",
      "category": [
        "Madaniyat"
      ],
      "image_url": [
        "https://cdn.uza.uz/2025/05/08/17/21/TofYZWb8sTeNA2pJsJqXaR0BymNSPVRW_normal.jpg"
      ],
      "type": "gazeta"
    },
    {
      "title": "Yashil hududlarni ko‘paytirish borasidagi ishlar sarhisob qilindi",
      "url": "https://uza.uz/oz/posts/yashil-hududlarni-kopaytirish-borasidagi-ishlar-sarhisob-qilindi_717972",
      "published_at": "2025-05-08 16:52",
      "content": "Xo‘sh, bu borada qanday amaliy ishlar bajarildi? Oliy Majlis Qonunchilik palatasi Ekologiya va atrof-muhitni muhofaza qilish masalalari qo‘mitasi, O‘zbekiston Ekologik partiyasi fraksiyasi hamda Iqlim o‘zgarishi oqibatlarini kamaytirish va “yashil” iqtisodiyotga o‘tishni tezlashtirish masalalari bo‘yicha komissiyasining kengaytirilgan yig‘ilishida ayni masalalar qizg‘in muhokama qilindi. Unda mutasaddi vazirlik va idoralarning barqaror rivojlanish sohasidagi milliy maqsad va vazifalar doirasida 2030 yilgacha shaharlar va aholi yashash punktlarida yashil hududlar, istirohat bog‘lari, bolalar uchun o‘yin maydonchalari maydonini kengaytirish, bunda nogironligi bo‘lgan shaxslarning dam olishi uchun zarur sharoitlarni yaratish borasida amalga oshirilgan ishlar yuzasidan axborotlari eshitildi. Yig‘ilishda taqdim etilgan ma’lumotlarga ko‘ra, aholi yashash punktlarida yashil hududlar barpo etish maqsadida bahor mavsumida 241 gektar maydonga 248 ming 610 tup manzarali daraxt ko‘chatlari ekilgan. Shuningdek, Xorazm viloyatida 11 ta, Qoraqalpog‘iston Respublikasida 5 ta, Surxondaryo viloyatida 4 ta, Sirdaryo va Toshkent viloyatlarida 2 tadan, Buxoro, Jizzax va Samarqand viloyatlarida 1 tadan “yashil bog‘lar” barpo etilgan. Bugungi kunda yangi qurilayotgan barcha ob’ektlarda yashil energiyani qo‘llash va muqobil energiya manbalarini barpo etish talabi muhim jihatlardan biriga aylandi. Bu borada qurilish sohasiga oid texnik normativ hujjatlar qayta ko‘rib chiqilib, ushbu talablar kiritilgan. Shuningdek, nogironligi bo‘lgan shaxslarga qulay muhit yaratish bo‘yicha ham talablar kuchaytirildi. Xalq vakillari muhokamalar davomida barqaror rivojlanish sohasidagi milliy maqsad-vazifalar ijrosini yanada jadallashtirsh, ekologik muammolar avj olayotgan bir paytda yashil maydonlarni ko‘paytirish ishlariga jiddiy yondashish, bu boradagi ishlar ustidan ta’sirchan parlament va jamoatchilik nazoratini o‘rnatish lozimligini ta’kidladi. Muhtarama Komilova, O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/17/17/B9u7uat8NMTgETI5FOZ91Cxbdd1Fxx9Z_normal.JPG"
      ],
      "type": "gazeta"
    },
    {
      "title": "Marg‘ilonda “San’atkorlar xiyoboni” ochildi (+video)",
      "url": "https://uza.uz/oz/posts/margilonda-sanatkorlar-xiyoboni-ochildi-video_717945",
      "published_at": "2025-05-08 16:32",
      "content": "Milliy urf-odatga ko‘ra olamdan o‘tgan san’atkorlarni xotirlab Qur’on oyatlari o‘qildi. Viloyat hokimi Xayrullo Bozorov Marg‘ilon azal-azaldan buyuk san’atkorlar yetkazib bergan zamin bo‘lgani, marg‘ilonliklar o‘zbek san’ati va madaniyati rivojiga ulkan hissa qo‘shganini alohida ta’kidladi. Shundan so‘ng ramziy qizil tasma kesilib, “San’atkorlar xiyoboni” ochildi. Bu joyda Marg‘ilonda tug‘ilib o‘sgan haqiqiy san’at darg‘alarining byustlari joy olgan. O‘zbek  sozandaligini, aniqrog‘i doira zarbini dunyo miqyosida targ‘ib qilib, Buyuk Britaniya qirolichasi e’tirofiga sazovor bo‘lgan Usta Olim Komil yodgorligi ziyorat qilindi. Uning yonida atoqli qiziqchi, O‘zbekiston Qahramoni Yusufjon qiziq Shakarjonovga yodgorlik o‘rnatilgan. Jo‘rovoz xonandalar Ma’murjon Uzoqov va Jo‘raxon Sultonovlar yonma-yon kuylayotgandek... Muhiddinqori Yoqubov, sahna qirolichasi deb nom olgan Lutfixonim Sarimsoqova, dunyo sahnalarini zabt etgan Tamaraxonim, O‘zbekistonga “Bahor”ni hadya etgan Mukarrama Turg‘unboyeva, sohir ovoz sohibi Halima Nosirovaga qo‘yilgan byustlar qalblarda faxr va surur o‘yg‘otadi. Har bir san’atkor yodgorligi oldida uning ijodidan shogirdlari parchalar ijro etdilar. Shu yerda Erkin Vohidov nomli ijod maktabiga viloyat hokimining sovg‘asi – avtobus topshirildi. Tadbirda so‘zga chiqqan marg‘ilonliklar “Ijodkorlar bog‘i”ni ta’mirlab, zamonaviy loyihada qayta qurib berilgani va ulug‘ san’atkorlar xotirasi qadrlanib, yangi xiyobon ochib berilgani uchun O‘zbekiston Prezidentiga minnatdorchilik bildirdilar. Muallif: Muhammadjon Obidov Tasvirchi: Elyor Olimov",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/16/31/MnBZQ4XLsNQ9RdwzPCQmH2wGf80mbg4s_normal.jpg"
      ],
      "type": "gazeta"
    },
    {
      "title": "Prezident sovg‘alari topshirildi",
      "url": "https://uza.uz/oz/posts/prezident-sovgalari-topshirildi_717941",
      "published_at": "2025-05-08 16:25",
      "content": "Jo‘qorg‘i Kengesi raisi faxriylarni 9 may – Xotira va qadrlash kuni umumxalq bayrami, shuningdek, Ikkinchi jahon urushida qozonilgan g‘alabaning 80 yilligi bilan samimiy qutlab, ularga O‘zbekiston Respublikasi Prezidentining bayram tabrigi o‘qib eshittirdi. Shuningdek, g‘alabaga hissa qo‘shgan qahramonlar, front ortida xizmat qilgan faxriylar, yurtimiz ravnaqi yo‘lida mehnat qilgan nuroniylarning ezgu ishlari doimo yodga olinib, ularga hurmat ko‘rsatilishi ta’kidlandi. Davlatimiz rahbari topshirig‘i asosida Ikkinchi jahon urushi qatnashchilariga 10 ming AQSH dollari miqdorida bir martalik pul mukofoti, faxriylarga ham pul mukofoti, shuningdek, Prezident sovg‘alari, Qoraqalpog‘iston Respublikasi Jo‘qorg‘i Kengesi, Vazirlar Kengashi, Shimoli-g‘arbiy harbiy okrugi, Nukus shahar hokimligi va bir qator tashkilotlar nomidan qimmatbaho sovg‘alar topshirildi. Albatta, ikkinchi jahon urushi qatnashchilari, ular qatorida front ortida mehnat qilgan faxriylar, aholi farovonligi yo‘lida fidokorona xizmat qilgan mehnat qahramonlarining jasoratli ishlari kelgusi avlodlar uchun ibrat namunasi bo‘lib xizmat qiladi. Dovud Abibullayev, O‘zA muxbiri.",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/16/24/NA6gHyjpQwhYsUZ3j9t5be4tH5YwtG5p_normal.jpg"
      ],
      "type": "gazeta"
    },
    {
      "title": "Farg‘onada ishga qabul qilishda shaffof tizim yaratildi",
      "url": "https://uza.uz/oz/posts/fargonada-ishga-qabul-qilishda-shaffof-tizim-yaratildi_717938",
      "published_at": "2025-05-08 16:23",
      "content": "Bugungi kunda Dang‘ara tumani tibbiyot birlashmasiga qarashli 8 ta oilaviy poliklinika, 4 ta oilaviy shifokorlik punkti, ko‘p tarmoqli markaziy poliklinika hamda markaziy shifoxona aholiga tibbiy profilaktik xizmat ko‘rsatib kelmoqda. Mazkur davolash-profilaktika muassasalarida 213 nafar vrachlar, 1274 nafar o‘rta tibbiyot xodimlari, 389 nafar kichik tibbiyot xodimlari faoliyat yuritadi. Ta’kidlash kerakki, bu muassasalarda yillar davomida mehnat munosabatlari jiddiy muammo bo‘lib kelgan. Aniqroq aytganda, malakali xodimlarni tanlab olish jarayoni inson omiliga bog‘liq bo‘lib, ko‘pgina tushunmovchiliklar, e’tirozlar keltirib chiqarganligi hech kimga sir emas. Ishga qabul qilishdagi murakkabliklar, ichki va tashqi ta’sirlar o‘z navbatida mas’ullarga qiyinchilik tug‘dirgan, ortiqcha sansalorlik va vaqt yo‘qotish, xodim tanlashdagi nizoli vaziyatlarni yuzaga chiqargan. Kuni kecha davlatimiz rahbari raisligida tibbiyotning birlamchi bo‘g‘ini va ixtisoslashgan muassasalarda xizmatlar sifatini yanada oshirish, dori vositalari iste’molini tartibga solish hamda tibbiy ta’limni takomillashtirish bo‘yicha ustuvor vazifalar yuzasidan o‘tkazilgan videoselektor yig‘ilishi aynan shu masalaga to‘xtalgani ham bejiz emas. Jumladan, mutasaddi rahbarlarga tibbiyot, sog‘liqni saqlash muassasalarini to‘liq raqamlashtirish, mablag‘larni to‘g‘ri ishlatish, tibbiy sug‘urtani joriy etish, korrupsiyani yo‘qotish, sodda qilib aytganda, odamlarni rozi qilish bo‘yicha islohotlar ijrosi ustidan to‘liq nazorat o‘rnatish topshirildi. “Agar birlamchi bo‘g‘in, raqamlashtirish va sug‘urtani joyiga qo‘ysak, tibbiyot xodimlarini bilim va amaliy ko‘nikmasini yaxshilasak, muhimi, aholining tibbiy madaniyatini oshirsak, shuning o‘zi orqali ko‘zlagan maqsadlarimizga erishamiz”, dedi Prezident. Shu o‘rinda aytish kerakki, viloyatimiz shahar-tuman tibbiyot birlashmalari hamda davolash-profilaktika muassasalarida mehnat munosabatlariga oid jarayonlarni raqamlashtirish bo‘yicha yangi tizim joriy etilgani kadrlarni tayyorlash, sohaga malakali xodimlarni jalb qilish imkoniyatini kengaytirish, kadrlarni shaffof tizim orqali tanlov asosida ishga qabul qilishda inson omilini kamaytirishga qaratilgani ayni muddao bo‘ldi. Xususan, O‘zbekiston Respublikasi Prezidenti huzuridagi Davlat xizmatini rivojlantirish agentligi tomonidan barcha nomzodlarga teng imkoniyat yaratilib, ochiqlik va shaffof tizim, muqobillik va tenglik tamoyili asosida saralab olinayotgani tibbiyot muassasalarini malakali kadrlar bilan ta’minlashda, sohani rivojlantirishda muhim omil bo‘lmoqda. Shu bilan birga, har bir talabgor faqat o‘zi yashash hududiga emas, balki o‘zi orzu qilgan shahar, viloyat, respublika darajasidagi nufuzli davolash-profilaktika muassasalaridagi bo‘sh turgan lavozimlar uchun ham tanlovda qatnashish imkoniyatini bermoqda. Umuman, sohani raqamlashtirish kerakli mutaxassisni, o‘rta va quyi tibbiyot xodimlarini qidirish, bilimli xodimlarni jalb qilishda qimmatli vaqtni tejaydi. Shuningdek, bu orqali manfaatlar to‘qnashuvi, ishga kirishdagi inson omili va korrupsiyaning oldini olishda qo‘l keladi. Anvarjon Jumanov, Farg‘ona viloyati Dang‘ara tuman tibbiyot birlashmasi boshlig‘i. O‘zA",
      "category": [
        "Jamiyat"
      ],
      "image_url": [
        "https://cdn.uza.uz/2025/05/08/16/22/Jx6D2tTbikx72FMiN46ofb4djOUGycTp_normal.jpg"
      ],
      "type": "gazeta"
    }
  ]
}